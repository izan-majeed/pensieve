[
  {
    "verse_id": 1,
    "translation": "اے  لوٗکو!پننِس  ربّس  کھوٗژِوییٚمۍ  تُہٕنز  پیدٲیش  اکہِ  جان  سٍتۍ  (شروع)  کٔر،  پتہٕ  کۆرُن  تَمۍ  سےٕ  نشِ  تٔمۍ  سُنٛد  جورٕ  پٲدٕ،  پتہٕ  پھٲلٲوِن  یِمَو  دۅشوٕیَو  نِشہِ  کثرت  سان  مرد  تہٕ  خاتونہ (تخلیق  کٔرتھ)،  تہٕ  کھۆژِو  تس  اللہ  تعالیٰ  ہس  ییٚمۍ  سٕندِ  واسطہٕ  سٍتۍتۆہۍ  اَکھ  أکِس  منگان  چِھو  تہٕ  قرابت  دارن  (منٛز  تہِ  کٔرِو  تقویٰ  اختیار)،  بے  شک  چُھ  اللہ  تعالیٰ  تۅہیہِ  پیٚٹھ  نظرتھٲوِتھ۔"
  },
  {
    "verse_id": 2,
    "translation": "بیٚیہِ  دِیِو  یتیمن  تِہِندۍ  مال  تہٕ  خراب  چیز  مَہ  ٲسِیوٗن  رٕتہِ  چیزٕ  سٍتۍ  بدلاوان،  بیٚیہِ  مَہ  ٲسِو  تِہِندۍ  مال  پننیٚن  مالن  سٍتۍ  رلٲوِتھ  کھیٚوان،پٔزۍپٲٹھۍ  چُھ  یہِ  بۆڈ  گناہ۔"
  },
  {
    "verse_id": 3,
    "translation": "تہٕ  اگر  تۅہیہِ  خیال  آسہِ  زِ  تۆہۍ  ہیٚکوِ  نہٕ  یتیم  کوریٚن  ہٕندِس  بارس  منٛز  انصاف  کٔرِتھ  تیٚلہِ  کٔرِو  تِمن  خاتونن  سٍتۍ  نکاح  یِمہٕ  تُہٕندِ  خٲطرٕ  پسندیدٕہ  تہٕ  حلال  آسن،  زٕ  زٕیا  تۯے٘  تۯے٘  یاژور  ژور  (مگر  یہِ  اجازت  چُھ  عدلہٕ  کِس  شرطس  پیٚٹھ)  پتہٕ  اگر  تۅہیہِ  اندیشہِ  آسہِ  زِ  (زٲیِد  خاندارِنیٚن  منٛز)  ہیٚکوِ  نہٕ  تۆہۍعدل  کٔرِتھ  تیٚلہِ  کٔرِو  صرف  أکۍ  سٕے  خاتونہِ  سٍتۍ  (نکاح)  یا  تِمہٕ  کنیزٕہ  یِمہٕ  (شرعی  طور)  تُہٕندِس  ملکیتس  منٛز  آمژٕ  آسن،  یہِ  کتھ  چھے٘  اَتھ  سیٚٹھاہ  نکھہٕ  زِ  تُہٕندِ  سٍتۍ  سپدِنہٕ  ظلم۔"
  },
  {
    "verse_id": 4,
    "translation": "تہٕ  زنانن  ٲسِو  تِہِندۍ  مَہر  خۅش  دلی  سان  ادا  کران،  پتہٕ  اگر  تِمہٕ  اَمہِ  (مہرٕ)  منٛزٕ  کینہہ  تُہٕندِ  خٲطرٕ  پننہِ  خوشی  تراوَن  تیٚلہِ  کھیٚیِو  سُہ  (پننہِ  باپت)  سازگار  تہٕ  خۅشگوار  زٲنِتھ۔"
  },
  {
    "verse_id": 5,
    "translation": "تہٕ  تۆہۍ  مَہ  کٔرِو  ناسمجھن  پنٕنۍ  (یا  تِہِندۍ)  مال  حوالہٕ  یِم  اللہ  تعالیٰ  ہن  تُہٕنز  معیشت  ڈنجہِ  رٹنٕکۍ  ذریعہ  چِھ  بنٲوِمٕتۍ۔  آ،  تِم  روٗزِیوٗکھ  اَمہِ  منٛزٕ  کھیٚاوان  تہٕ  تِہٕنزتَن  روٗزِو  وَلان،  بیٚیہِ  ٲسِو  تِمن  سٍتۍ  رٕژرٕچ  کتھ  کران۔"
  },
  {
    "verse_id": 6,
    "translation": "تہٕ  یتیمن  روٗزِو  (تربیتی  طور)  وُچھان  تہٕ  آزمٲیِش  کران  یۆت  تام  زن  نکاح  کرنس  (لایق  وٲنسہِ)  واتن،  پتہٕ  ہرگاہ  تۆہۍ  تِمن  منٛز  ہوشیٲری  (تہٕ  رُت  طور  طریقہ)  وُچِھو  تیٚلہِ  کٔرِو  تِہِندۍ  مال  تِمن  حوالہٕ،تہٕ  تِہِندۍ  مال  مَہ  کھیٚیِو  فضول  خرچی  تہٕ  جلد  بٲزی  منٛز  (اَمہِ  اندیشہِ  کِنۍ)  زِ  تِم  گژھن  بٔڑۍ  (تہٕ  مال  نِن  واپس)،  تہٕ  یُس  کانٛہہ  خۅشحال  آسہِ  سُہ  روٗزِن  (یتیم  سٕندِ  مال  نِشہِ)  بالکل  بٔچِتھ  تہٕ  یُس  (پانہٕ)  نادار  آسہِ  تس  پَزِ  (صرف)  منٲسب  حدس  تام  کھیۆن،تہٕ  ییٚلہِ  تۆہۍ  تِہِندۍ  مال  تِمن  حوالہٕ  لٲگِو  کرٕنۍ  تیٚلہِ  ٲسِو  تِمن  گواہ  تھاوان،  تہٕ  حساب  ہیٚنہٕ  وول  چُھ  اللہ  تعالیٰ  ہٕے  یوت  سیٚٹھاہ۔"
  },
  {
    "verse_id": 7,
    "translation": "مردن  خٲطرٕ  چُھ  تَمہِ  (مال)  منٛزٕ  حصہٕ  یُس  مٲلۍ  ماجہِ  تہٕ  قریبی  رشتہٕ  دارَو  پتھ  کُن  تروومُت  آسہِ  تہٕ خاتونن  خٲطرٕ (تہِ)  چُھ  تَمہِ  (ترکہٕ)  منٛزٕ  حصہٕ  یُس  مٲلۍ  ماجہِ  تہٕ  قریبی  رشتہٕ  دارَو  پتھ  کُن  آسہِ  تروومُت۔  سُہ  پتھ  کُن  تراونہٕ  آمُت  (ترکہٕ)  کم  ٲسۍ  تن  یا  زیادٕہ  ٲسۍتن  حصہ  چُھ (اللہ  تعالیٰ  سُند) مقررکرنہٕ  آمُت۔"
  },
  {
    "verse_id": 8,
    "translation": "تہٕ  اگر  (وراثت)  بٲگراونہٕ  کِس  موقعس  پیٚٹھ  آسن  رشتہٕ  دار  تہٕ  یتیم  تہٕ  محتاج  (یِم  نہٕ  وٲرث  آسن)  موجود،  تیٚلہِ  دِیِو  اَمہِ  منٛزٕ  کینٛژھاہ  تِمن  تہِ  تہٕ  تِمن  سٍتۍ  کٔرِو  رُت  کلام۔"
  },
  {
    "verse_id": 9,
    "translation": "تہٕ (یتیمن  سٍتۍ  معاملات  ورتاون  والیٚن) لُکن  پَزِ  کھۅژُن  زِ  ہرگاہ  تِم  پانس  پتھ  کُن  نوتوان  شُرۍ  تراوہن،  تیٚلہِ  (کوتاہ)  آسہَن  تِم  (مرنہٕ  وقتہٕ)  تِمن  شُریٚن  ہٕندِس  حالس  پیٚٹھ  خوفہٕ  ۂتۍ  (تہٕ  فکر  مند)،  لہٰذا  پَزِ  تِمن  (یتیمن  متعلق) اللہ  تعالیٰ  ہس  کھۅژان  روزُن  تہٕ  (تِمن)  پزیٚکھ  سیٚز  کتھ  وَنٕنۍ۔"
  },
  {
    "verse_id": 10,
    "translation": "بے  شک  یِم  لُکھ  یتیمن  ہٕندۍ  مال  ناحق  پٲٹھۍ  کھیٚوان  چِھ،  تِم  چِھ  پننیٚن  شِکمن  منٛزمحض  نار  بران،  تہٕ  تِم  گژھن  عنقریب  وُہوٕنِس  نارس  منٛز۔"
  },
  {
    "verse_id": 11,
    "translation": "اللہ  تعالیٰ  چُھو  تۅہیہِ  تُہٕندیٚن  اولادن (ہٕندِس  وراثتس)  متعلق  حکم  دِوان  زِ  نیٚچوِس  خٲطرٕ  چُھ  دۅن  کوریٚن  ہُنٛد  یوت  حصہٕ،  پتہٕ  ہرگاہ  صرف  کورے  یوت  آسن  (زٕ  یا)  دۅیَو  کھۅتہٕ  زیادٕہ  تیٚلہِ  چُھ  تِہِندِ  خٲطرٕ  اَمہِ  ترکہٕ  منٛززٕ  تِہٲیی3/2  حصہٕ،تہٕ  اگر  سۅ  کُنی  آسہِ  تیٚلہِ  چُھ  تٔمۍ  سٕندِ  خٲطرٕ  نصف،  تہٕ  ییٚمۍ  وراثت  پتھ  کُن  چھے٘  ترٲومٕژتٔمۍ  سٕندِس  مٲلِس  ماجہِ  منٛز  (میٚلہِ)  پۯتھ  أکِس  ترکُک  شیٚیُم  6/1  حصہٕ،  شرط  چُھ  یہِ  زِ  میّتس  (وراثت  پتھ  کُن  تراوَن  وٲلِس)  آسہِ  کانٛہہ  اولاد،  وۅنۍہرگاہ  وراثت  پتھ  کُن  تراوَن  وٲلِس  کٕہٕنۍ  اولاد  آسہِ  نہٕ  تہٕ  تٔمۍ  سٕندۍ  وٲرث  آسن  صرف  تمۍ  سنُد  مول  موج،  تیٚلہِ  چُھ  تٔمۍ  سٕنزِ  ماجہِ  خٲطرٕ  تریٚیُم  حصہٕ  (تہٕ  باقی  چُھ  سورُے  مٲلۍ  سُنٛد  حصہٕ)  پتہٕ  ہرگاہ  وراثت  پتھ  کُن  تراون  وٲلِس  بٲے  بیٚنہِ  آسن  تیٚلہِ  چُھ  تٔمۍ  سٕنزِ  ماجہِ  خٲطرٕ  شیٚیُم  حصہٕ  (یہِ  بٲگرن  سپدِ)  تَمہِ  وصیت  (کہ  پوٗرٕ  کرنہٕ)  پتہٕ  یۅسہٕ  تٔمۍ  کٔرمٕژ  آسہِ  یا  قرض  (نکھہٕ  والنہٕ)  پتہٕ،  تُہٕندۍ  مٲلۍ  تہٕ  تُہٕندۍ  نیٚچِو  تۅہیہِ  چھَو  نہٕ  پے  زِ  فٲیِدٕہ  واتناونس  منٛز  کُس  چُھ  یِمَو  منٛزٕ  تۅہیہِ  زیادٕہ  قریب،  یہ  (بٲگرن)  چُھ  اللہ  تعالیٰ  سٕندِ  طرفہٕ  فریضہٕ  (یعنی  مقرر)،  بے  شک  چُھ  اللہ  تعالیٰ  وارٕ  پٲٹھۍ  زانن  وول  سیٚٹھاہ  حکمت  وول۔"
  },
  {
    "verse_id": 12,
    "translation": "تہٕ  تُہٕندِ  خٲطرٕ  چُھ  تَمہِ  (مال)  منٛزٕ  نصف  حصہٕ  یُس  تُہٕنزٕ  خاندارِنہِ  پتھ  کُن  تراوَن  ہرگاہ  تِمن  کانٛہہ  اولادآسہِ  نہٕ،  وۅنۍ  ہرگاہ  تِمن  کانٛہہ  اولاد  آسہِ  تیٚلہِ  چُھ  تُہٕندِ  خٲطرٕ  تِہِندِ  ترکہٕ  منٛزٕژوٗرِم  حصہٕ  (یِتہِ  چُھ)  تَمہِ  وصیت  (کہ  پوٗرٕ  کرنہٕ)  پتہٕ  یۅسہٕ  تِمَو  کٔرمٕژ  آسہِ  یا  قرض  (نکھہٕ  والنہٕ)  پتہٕ،  تہٕ  تُہٕنزن  خاندارِنیٚن  ہُنٛد  چُھ  تُہُنٛدِ  پتھ  کُن  تراونہٕ  آمتہِ  (مال)  منٛزٕ  ژوٗرِم  حصہٕ  بشرطیکہ  تۅہیہِ  آسیٚو  نہٕ  کانٛہہ  اولاد،  وۅنۍ  ہرگاہ  تۅہیہِ  کانٛہہ  اولاد  آسہِ  تیٚلہِ  چُھ  تِہِندِ  خٲطرٕ  تُہٕندِ  ترکہٕ  منٛزٕ  ٲٹھِم  حصہٕ  تُہٕنز  تَتھ  (مالس)  متعلق  کرنہٕ  آمٕژ  وصیت  (پوٗرٕ  کرنہٕ)  پتہٕ  یا  (تُہُنٛد)  قرض  نکھہٕ  والنہٕ  پتہٕ،  تہٕ  ہرگاہ  کٲنسہِ  تِتھِس  مردٕ  سٕنز  یا  خاتونہِ  ہٕنز  وراثت  تقسیم  آسہِ  کرنہٕ  یِوان  یَس  نَہ  آسہِ  مول  موج  تہٕ  نَہ  آسیٚس  کانٛہہ  اولادتہٕ  تس  آسہِ  (ماجہِ  ہٕندِ  اَندٕ)  اکھ  بوے  یا  اکھ  بیٚنہِ  (یعنی  تِم  بٲے  بیٚنہِ  یِمن  مول  بیۆن  بیۆن  تہٕ  موج  کُنی  آسہِ)  تیٚلہِ  چُھ  یِمن  دۅشوٕنۍ  منٛز  پۯتھ  أکِس  خٲطرٕ  شیٚیُم  حصہٕ،  پتہٕ  ہرگاہ  تِم  بٲے  بیٚنہِ  اَکہِ  کھۅتہٕ  زیادٕہ  آسن  تیٚلہِ  سپدن  سٲری  تریٚیِمِس  حِصس  منٛز  شریک  (یہِ  بٲگرن  تہِ  سپدِ)  تَمہِ  وصیت  پتہٕ  یۅسہٕ  (وٲرِثن)  نقصان  واتناونہٕ  ورٲے  آسہِ  کرنہٕ  آمٕژ  یاقرض  (نکھہٕ  والنہٕ)  پتہٕ،  یہِ  چُھ  اللہ  تعالیٰ  سٕنٛدِ  طرفہٕ  حکم  تہٕ  اللہ  تعالیٰ  چُھ  سیٚٹھاہ  علم  وول  تہٕ  بردبار۔"
  },
  {
    "verse_id": 13,
    "translation": "یِم  چِھ  اللہ  تعالیٰ  سٕنٛدۍ  (مقررکرنہٕ  آمٕتۍ)  حد،  تہٕ  یُس  کانٛہہ  اللہ  تعالیٰ  سٕنز  تہٕ  تٔمۍ  سٕندِس  رسول  (صلی  اللہ  علیہ  وسلم)  سٕنز  فرمانبردٲری  کرِ،تس  کرِ  سُہ  جنتن  منٛز  دٲخل  یِمن  بٔنۍ  کِنۍ  کۅلہٕ  جٲری  آسن،  تِمن  منٛز  روزن  ہمیشہ  تہٕ  یہِ  چھے٘  بٔڑ  کامیٲبی۔"
  },
  {
    "verse_id": 14,
    "translation": "تہٕ  یُس  کانٛہہ  اللہ  تعالیٰ  سٕنز  تہٕ  تٔمۍ  سٕندِس  رسول  (صلی  اللہ  علیہ  وسلم)  سٕنز  نافرمٲنی  کرِ  تہٕ  تٔمۍ  سٕندیۆحدَو  نِشہِ  نیرِ  نیٚبر،  تس  کرِ  جہنمس  منٛز  دٲخل  یَتھ  منٛز  سُہ  ہمیشہ  روزِ،  تہٕ  تس  خٲطرٕ  چُھ  ذلّت  وول  عذاب۔"
  },
  {
    "verse_id": 15,
    "translation": "تہٕ  تُہٕنزو  زنانو  منٛزٕ  یِمہٕ  بدکٲری  ہُنٛد  اَتُر  کرن  تیٚلہِ  ژھٲنڈِو  تِمن  پیٚٹھ  پننیو  لُکو  منٛزٕ  ژۅن  مردن  ہٕنزگوٲہی،  پتہٕ  اگر  تِم  گوٲہی  دِن  تیٚلہِ  کٔرِیوٗکھ  تِمہٕ  زنانہٕ  گرن  منٛز  بند  یۆت  تام  تِمن  موت  یِیہِ  یاکرِ  اللہ  تعالیٰ  تِہِندِ  خٲطرٕ  کانٛہہ  وَتھ  (یعنی  نۆو  حکم)  مقرر۔"
  },
  {
    "verse_id": 16,
    "translation": "تہٕ  تۅہیہِ  منٛز  یِم  تہِ  بدکٲری  ہُنٛد  اَتُر  کرن  تیٚلہِ  واتنٲوِو  تِمن  دۅشوٕنۍ  تکلیف،  پتہٕ  ہرگاہ  تِم  توبہٕ  کرن  تہٕ  (پَانس)  اصلاح  کرن  تیٚلہِ  کٔرِو  تِمن  سزا  دِنس  ہِراسہٕ،  بے  شک  چُھ  اللہ  تعالیٰ  بۆڈ  توبہٕ  قبول  کرن  وول  مہربان۔"
  },
  {
    "verse_id": 17,
    "translation": "اللہ  تعالیٰ  ہن  چُھ  صرف  تِمنٕے  لُکن  ہُنٛد  توبہٕ  قبول  کرنُک  وعدٕہ  فرموومُت  یِم  نادٲنی  کِنۍ  اَتُر  کٔرِتھ  گژھن  پتہٕ  کرن  سٍتی  توبہٕ،  اللہ  تعالیٰ  پھیرِ  یِتھیٚن  لُکن  کُن  پنٕنۍ  رحمت  ہیٚتھ،  تہٕ  اللہ  تعالیٰ  چُھ  سیٚٹھاہ  علم  وول  سیٚٹھاہ  حکمت  وول۔"
  },
  {
    "verse_id": 18,
    "translation": "تہٕ  تِتھیٚن  لُکن  خٲطرٕ  چُھنہٕ  توبہٕ  (قبول  گژھان)  یِم  گناہ  روزن  کران  اۆت  تام  زِ  تِمَو  منٛزٕ  واتہِ  کٲنسہِ  موت  برونٛہہ  کُن،  پتہٕ  وَنہِ  (تَمہِ  وقتہٕ)  زِ  وۅنۍ  چُھس  بہٕ  توبہٕ  کران،  تہٕ  نَہ  چُھ  تِتھِیٚن  لُکن  خٲطرٕ  یِم  کفرکِس  حالتس  منٛز  مرن،  تِہِندِ  خٲطرٕ  چُھ  اَسہِ  دگ  تُلوُن  عذاب  تیار  کٔرِتھ  تھوومُت۔"
  },
  {
    "verse_id": 19,
    "translation": "اے  ایمان  والیو!  تُہٕنٛدِ  خٲطرٕ  چُھنہٕ  یہِ  حلال  زِ  تۆہۍ  بٔنِو  زبردستی  زنانن  ہٕنٛدۍ  وٲرِث،  بیٚیہِ  مَہ  تھاوِیوٗکھ  تِمہٕ  اَمہِ  غرضہٕ  رُکٲوِتھ  زِ  یُس  مال  تۅہیہِ  تِمن  دِیُتمُت  چُھو  تَمہِ  منٛزٕنِیِو  کینہہ  (واپس)  اَمہِ  ورٲے  زِ  تِمو  آسہِ  ٹاکارٕہ  بدکٲری  ہُنٛد  اَتُرکۆرمُت،  بیٚیہِ  کٔرِو  تِمن  سٍتۍ  رٕتۍ  پٲٹھۍ  برتاو،  وۅنۍ  اگر  تۆہۍ  تِمہٕ  ناپسند  چِھووکھ  کران  تیٚلہِ  چُھ  ممکن  زِ  تۆہۍ  کٔرِو  کانٛہہ  چیز  ناپسند  تہٕ  اللہ  تعالیٰ  تھاوِ  تَتھ  منٛز  واریاہ  رٕژر۔"
  },
  {
    "verse_id": 20,
    "translation": "وۅنۍاگر  تۆہۍ  أکِس  خاندارِنہٕ  ہٕنٛزِجایہِ  بیاکھ  خاندارِنۍ  بدلاوٕنۍ  یژِھو  تہٕ  تۅہیہِ  چُھوتس  ڈھیرٕ  واد  مال  دِیُتمُت،  تَمہِ  پتہٕ  تہِ  مَہ  ہیٚیوٗس  اَمہِ  منٛزٕ  کینہہ  واپس،کیا  تۆہۍ  چِھوٕ  ناحق  الزام  تہٕ  ٹاکارٕہ  گناہ  کہ  ذریعہ  سُہ  مال  (واپس)  ہیۆن  یژھان"
  },
  {
    "verse_id": 21,
    "translation": "تہٕ  تۆہۍ  کِتھہٕ  پٲٹھۍ  ہیٚکوِ  سُہ  واپس  ہیٚتھ  حالانکہ  تۆہۍ  چِھو  اَکھ  أکِس  سٍتۍ  رلیمٕتۍ  تہٕ  تِمَو  چھَہَو  تۅہیہِ  پۅختہٕ  وعدٕہ  (تہِ)  ہیۆتمُت۔"
  },
  {
    "verse_id": 22,
    "translation": "بی٘یہِ  مَہ  کٔرِو  تِمن  خاتونن  سٍتۍ  نکاح  یِمن  سٍتۍ  تُہٕندی٘و  مالی٘و  بُڈِ  بَبَو  نکاح  آسہِ  کو٘رمُت  مگریہِ  (یی٘مہِ  حکمہٕ  برونٛہہ)  سَپُد  (سُہ  چُھ  معاف)،  بے  شک  چُھ  یہِ  سخ  بے  حیٲیی  تہٕ  (بٲعثِ)  غضب  تہٕ  سیٚٹھاہ  خراب  طریقہٕ۔"
  },
  {
    "verse_id": 23,
    "translation": "تۅہیہِ  پیٚٹھ  چھے٘  تُہٕنزٕ  ماجہِ،  بیٚیہِ  تُہٕنزٕ  کورِ،  بیٚیہِ  تُہٕنز  ٕبیٚنہِ،  بیٚیہِ  تُہٕنزٕپۅپھہٕ،بیٚیہِ  تُہٕنزٕ  ماسہٕ،  بیٚیہِ  تُہٕنزٕ  باوزٕ  تہٕ  بیٚنزٕ،  تہٕ  تُہٕنزٕ  (تِمہٕ)  ماجہِ  یِمَو  تۅہیہِ  دۅد  آسیو  دِیُتمُت،  بیٚیہِ  تُہٕندِس  رضاعتس  منٛز  شریک  بیٚنہِ  (یعنی  دۅدٕ  بیٚنہِ)  بیٚیہِ  تُہٕنزن  خاندارِنیٚن  ہٕنزٕ  ماجہِ  (سارے)  حرام  کرنہٕ  آمژٕ،  تہٕ  (یِتھے  پٲٹھۍ)  تُہٕنزِ  کھۅنہِ  منٛز  رَچھنہٕ  آمژٕ  تِمہٕ  کورِ  (تہِ  چھے٘  حرام)  یِمہٕ  تُہٕنزو  تِمَو  زنانو  (ہٕندیۆ  شِکمَو)  نِشہِ  چھے٘  یِمن  سٍتۍ  تۅہیہِ  صحبت  چھَو  کٔرمٕژوۅنۍ  ہرگاہ  تۅہیہِ  تِمن  سٍتۍ  صحبت  آسہِ  نہٕ  کٔرمٕژ  تیٚلہِ  چُھنہٕ  تۅہیہِ  پیٚٹھ (تِہٕنزن  کوریٚن  سٍتۍ  نکاح  کرنس  منٛز) کانٛہہ  حرج،تہٕ  تُہٕندیٚن  تِمن  نیٚچویٚن  ہٕنزٕ  خاندارِنہِ  (تہِ  چھے٘  تۅہیہِ  پیٚٹھ  حرام)  یِم  تُہٕندِ  پُشت  چِھ  بیٚیہِ  چُھ  یہ  (تہِ  حرام)  زِ  تۆہۍ  تھٲوِیوٗکھ  زٕ  بیٚننہِ  یِکہٕ  وَٹہٕ  (نکاحس  منٛز)  سۅمبرِتھ  اَمہِ  ورٲے  زِ  یہِ  جہالت  کِس  دورس  منٛز  سَپُد  (تہِ  سَپُد)۔  بے  شک  چُھ  اللہ  تعالیٰ  بۆڈ  بخشن  وول  مہربان۔"
  },
  {
    "verse_id": 24,
    "translation": "بیٚیہِ  چھے٘  خاوند  واجِنہِ  خاتونہ  (تہِ  تۅہیہِ  پیٚٹھ  حرام)  تِمووَرٲے  یِمہٕ  (زنانہ  جنگس  منٛز  قٲدسپدِتھ)  تُہٕندِس  مِلکیتس  منٛز  یِن،  (حُرمتٕکۍ  یِم  احکام)  چِھ  اللہ  تعالیٰ  ہن  تۅہیہِ  پیٚٹھ  فرض  کٔرِمٕتۍ،  تہٕ  یِمَو  وَرٲے  چھے٘  (تمام  خاتونہٕ)  تُہٕندِ  خٲطرٕ  حلال  کرنہٕ  آمژٕ  تاکہ  تۆہۍ  کٔرِو  پننیو  مالَو  ذریعہ  نکاح  طلب  پاک  دامن  روٗزِتھ،  نَہ  کہ  آزاد  بدکٲری  لٲگِو  کرٕنۍ،  پتہٕ  یِمن  تۅہیہِ  یِمَو  منٛزٕ  تَمہِ  (مال)  کہ  بدلہٕ  فٲیِدٕہ  چُھو  تُلمُت  تِمن  کٔرِو  تِہُنٛد  مقررکرنہٕ  آمُت  مَہر  ادا،  تہٕ  تۅہیہِ  پیٚٹھ  چُھنہٕ  تَتھ  مالس  متعلق  کانٛہہ  گناہ  یَتھ  پیٚٹھ  تۆہۍ  مَہر  مقرر  کرنہٕ  پتہٕ  پانہٕ  وٲنۍ  رضا  مند  سپدِو  بے  شک  چُھ  اللہ  تعالیٰ  وارٕ  پٲٹھۍ  زانن  وول  سیٚٹھاہ  حکمت  وول۔"
  },
  {
    "verse_id": 25,
    "translation": "تہٕ  تۅہیہِ  منٛزیُس  اکھا  (تیوٗت)  طاقت  آسہِ  نہٕ  تھاوان  زِ  آزاد  مسلمان  خاتونن  سٍتۍ  ہیٚکہِ  نکاح  کٔرِتھ،  تیٚلہِ  کٔرِن  تِمن  مسلمان  کنیزن  سٍتۍ  نکاح  یِمہٕ  (شرعی  طور)  تُہندِس  مِلکیتس  منٛز  چھے٘،  تہٕ  اللہ  تعالیٰ  چُھ  تُہٕندِس  ایمانس  (یعنی  ایمان  کس  کیفیتس)  اصل  پٲٹھۍ  زانان،  تۆہۍ  (سٲری)  چِھواَکھ  أکۍ  سٕندی  جِنسہٕ  منٛزٕ،لہٰذا  کٔرِو  تِمن  (کنیزن)  سٍتۍ  تِہِندیٚن  مٲلِکن  اجازت  ہیٚتھ  نکاح  تہٕ  تِمن  کٔرِو  تِہِندۍ  مہر  دستورٕ  مطٲبق  ادا  ییٚلہِ  زن  تِمہٕ  (عزتس  رٲچھ  کٔرِتھ)  نکاح  کِس  گنڈس  منٛزیِنہٕ  واجِنہِ  آسن،  نَہ  آسن  بدکٲری  کرن  واجِنہِ  تہٕ  نَہ  آسن  ژورِ  پٲٹھۍ  یارٕژکرن  واجِنہِ،  وۅنۍییٚلہِ  تِمہٕ  نکاح  کِس  گنڈس  منٛز  یِن  پتہٕ  اگر  بدکٲری  ہُنٛد  اَتُر  گژھیٚکھ  تیٚلہِ  چُھ  تِمن  پیٚٹھ  تَمہِ  سزاہُک  نصف  سزا  لٲزم  یُس  آزاد  (انۂرِشن)  خاتونن  خٲطرٕ  (مقرر)  چُھ۔  یہِ  اجازت  چُھ  تس  شخصس  خٲطرٕ  ییٚمِس  تۅہیہِ  منٛزٕ  گناہُک  (اَتُرسپدنُک)  اندیشہِ  آسہِ،  تہٕ  اگر  تۆہۍ  صبر  کٔرِو  (تیٚلہِ)  چُھ  تُہٕندِس  حقس  منٛز  بہتر،  تہٕ  اللہ  تعالیٰ  چُھ  بخشن  وول  مہربان۔"
  },
  {
    "verse_id": 26,
    "translation": "اللہ  تعالیٰ  چُھ  یژھان  زِ  تُہندِ  خٲطرٕ  کرِ  (پننیٚن  احکامن  ہٕنز)  وضاحت  تہٕ  تۅہیہِ  پکناویٚو  تِمن  (نیک)  لُکن  ہٕنزن  وَتن  پیٚٹھ  یِم  تۅہیہِ  برونٛہہ  ٲسِمٕتۍ  چِھ  تہٕ  تۅہیہِ  کُن  پھرِپننہِ  رحمت  سان  توجہ،  تہٕ  اللہ  تعالیٰ  چُھ  اصل  پٲٹھۍ  زانن  وول  سیٚٹھاہ  حکمت  وول۔  "
  },
  {
    "verse_id": 27,
    "translation": "بییہِ  چُھ  اللہ  تعالیٰ  تۅہیہِ  پیٚٹھ  مہربٲنی  یژھان  کرُن،  تہٕ  یِم  لُکھ  (نفس  چیٚن)  خوٲہشاتن  ہٕنز  پٲروی  چِھ  کران  تِم  چِھ  یژھان  زِ  تۆہۍ  گٔژِھو  سیٚزِ  وَتہِ  نِشہِ  رٲوِتھ  سیٚٹھاہ  دوٗر  گژٕھنۍ۔"
  },
  {
    "verse_id": 28,
    "translation": "اللہ  تعالیٰ  چُھ  یژھان  تُہُنٛد  بور  لۆژراوُن،  بیٚیہِ  چُھ  انسان  کمزور  آمُت  پٲدٕ  کرنہٕ۔"
  },
  {
    "verse_id": 29,
    "translation": "اے  ایمان  والیو!  تۆہۍ  مَہ  کھیٚیِو  اَکھ  أکۍ  سُنٛد  مال  پانہٕ  وٲنۍ  نا  حق  پٲٹھۍ  اَمہِ  ورٲے  زِ  تُہٕنزِ  باہمی  رضا  مندی  سان  سپدِ  کانٛہہ  تجارت،  تہٕ  پنٕنۍ  پان  مَہ  کٔرِیوٗکھ  ہلاک،  بے  شک  چُھ  اللہ  تعالیٰ  تۅہیہِ  پیٚٹھ  مہربان۔"
  },
  {
    "verse_id": 30,
    "translation": "تہٕ  یُس  اَکھاہ  زورٕ  سان  تہٕ  ظلمہٕ  سان  یہِ  کرِ  تیٚلہِ  تراوون  سُہ  أسۍ  عنقریب  (جہنم  کِس)  نارس  منٛز،  تہٕ  یہِ  چُھ  اللہ  تعالیٰ  سٕندِ  خٲطرٕ  واریاہ  سہل۔"
  },
  {
    "verse_id": 31,
    "translation": "ہرگاہ  تۆہۍ  بڑیٚوگناہو  نِشہِ  یِمَو  نِشہِ  تۆہۍ  رُکاونہٕ  چِھو  آمٕتۍ  بچان  روٗزِو  تیٚلہِ  نٕہناوَو  أسۍ  تۅہیہِ  نِشہِ  تُہٕنزٕ  لۅکچہِ  غلطیہِ  تہٕ  تۆہۍ  کرَۂو  عزت  واجِنہِ  جایہِ  منٛز  دٲخل۔"
  },
  {
    "verse_id": 32,
    "translation": "تہٕ  تۆہۍ  مَہ  ٲسِو  تَمہِ  چیزُک  تمنا  کران  یَتھ  منٛزاللہ  تعالیٰ  ہن  تۅہیہِ  منٛز  کینٛژھن  چھے٘  کینٛژھن  پیٚٹھ  فضیلت  دِژمٕژ،  مردن  خٲطرٕ  چُھ  تَمہِ  منٛزٕ  حصہٕ  یہِ  تِمَو  کمووٗ  تہٕ  زنانن  خٲطرٕ  چُھ  تمہِ  منٛزٕ  حصہٕ  یہِ  تِمَو  کموو  تہٕ  اللہ  تعالیٰ  ہس  ٲسِو  تٔمۍ  سُنٛد  فضل  منگان،  بے  شک  چُھ  اللہ  تعالیٰ  پۯتھ  چیزس  وارٕ  پٲٹھۍ  زانن  وول۔"
  },
  {
    "verse_id": 33,
    "translation": "تہٕ  اَسہِ  چِھ  سارِنٕے  ہٕنٛدِ  خٲطرٕ  مٲلِس  ماجہِ  تہٕ  قریبی  رشتہٕ  دارن  ہٕنٛدِ  س  پتھ  کُن  تراونہٕ  آمتِس  مالس  منٛزحقدار  (یعنی  وٲرث)  مقرر  کٔرِمٕتۍ،  تہٕ  یِمن  سٍتۍ  تُہُنٛد  معاہدٕہ  سپُد  مُت  چُھ  تِمن  دِیِو  تیٚلہِ  تِہُنٛد  حصہٕ،  بے  شک  چُھ  اللہ  تعالیٰ  پۯتھ  چیزُک  مشٲہدٕہ  کرن  وول۔"
  },
  {
    "verse_id": 34,
    "translation": "مرد  چِھ  زنانن  ہٕندۍ  حفاظت  کرن  وٲلۍ  تہٕ  کفالت  کرن  وٲلۍ  اَمہِ  موجوٗب  زِ  اللہ  تعالیٰ  ہن  چھے٘  تِمَو  منٛزٕ  کینٛژھن  پیٚٹھ  کینٛژھن  فضیلت  دِژمٕژتہٕ  اَمہِ  وجہ  کِنۍ  (تہِ)  زِ  مرد  چِھ  (تِمن  پیٚٹھ)  پنٕنۍ  مال  خرچ  کران،  لہٰذا  چھے٘  نیک  خاندارِنہِ  فرمان  بردار  آسان،  خاوندن  ہٕنزِ  غیر  موجودگی  منٛز  چھے٘  اللہ  تعالیٰ  سٕنٛدِ  حفاظت  سان  (پننہِ  عزتٕچ)  رٲچھ  کرن  واجِنہِ  آسان۔  تہٕ  تۅہیہِ  یِمن  زنانن  ہٕنزِ  نافرمٲنی  ہُنٛد  تہٕ  بُتھ  پھِرنُک  اندیشہِ  آسہِ  تیٚلہِ  کٔرِو  تِمن  نصیحت  تہٕ  (ہرگاہ  سمجھن  نہٕ  تیٚلہِ)  کٔرِیوٗکھ  تِمہٕ  بسترومنٛزٕ  (پانس  نِشہِ)  الگ  تہٕ  (اگر  اَمہِ  پتہٕ  تہِ  تِمَو  نصیحت  رٔٹ  نہٕ  تیٚلہِ)  گٔژِھو  (سبق  دِنہٕ  مۅکھہٕ)  تِمن  نِشہِ  عارضی  طور  الگ،  پتہٕ  ہرگاہ  تِمہ  ٕ (اللہ  تعالیٰ  سٕندِ  رضا  خٲطرٕ)  تۅہیہِ  سٍتۍ  تعاون  کرنہِ  لگن  تیٚلہِ  مَہ  ژھٲنڈِو  تِمن  خلاف  کانٛہہ  وَتھ۔  بے  شک  چُھ  اللہ  تعالیٰ  سارِوٕے  کھۅتہٕ  تھۆد  سارِوٕے  کھۅتہٕ  بۆڈ۔"
  },
  {
    "verse_id": 35,
    "translation": "تہٕ  اگر  تۅہیہِ  یِمن  دۅشوٕنۍ  درمیان  مخالفتُک  اندیشہِ  آسہِ  تیٚلہِ  کٔرِو  تۆہۍ  اَکھ  حَکم  (منصف)  مردٕ  سٕندِ  خاندان  منٛزٕ  تہٕ  اکھ  حَکم  (منصف)  خاتونہِ  ہٕنٛدِ  خاندان  منٛزٕ  مقرر،اگر  تِم  دۅشوے  (منصف)  صلح  کرناونُک  ارادٕہ  تھاوَن  تیٚلہِ  کرِ  اللہ  تعالیٰ  تِمن  دۅشوٕنۍ  منٛز  پاننیارپٲدٕ،  بے  شک  چُھ  اللہ  تعالیٰ  وارٕپٲٹھۍ  زانن  وول  خبردار۔"
  },
  {
    "verse_id": 36,
    "translation": "بیٚیہِ  کٔرِو  تۆہۍ  اللہ  تعالیٰ  سٕنز  عبادت  تہٕ  تس  سٍتۍ  مَہ  کٔرِیوٗن  کانٛہہ  شریک،  تہٕ  مٲلِس  ماجہِ  سٍتۍ  کٔرِو  رُت  سلوک،  تہٕ  رشتہٕ  دارن،  یتیمن  تہٕ  محتاجن  (سٍتۍ)  تہٕ  نزدیکی  ہمساین  تہٕ  غٲرزان  ہمساین  بییہ  سٍتۍ  بٲجن  تہٕ  مسافرن  (سٍتۍ)،  بیٚیہِ  یہِندۍ  تۆہۍ  مٲلک  چِھو  سپٕدۍ  متۍ،  (تِمن  سٍتۍ  ٲسِو  نیکی  کران)،  بے  شک  چُھنہٕ  اللہ  تعالیٰ  تس  شخصس  پسند  کران  یُس  تکبر  کرن  وول  (مغرور)  فخر  کرن  وول  (پانسٕے  کُن  وُچھن  وول)  آسہِ۔"
  },
  {
    "verse_id": 37,
    "translation": "یِم  لُکھ  (پانہٕ  تہِ)  بخل  چِھ  کران  تہٕ  لُکن  (تہِ)  چِھ  بخل  کرنُک  حکم  دِوان  تہٕ  سۅ  (نعمت)  چِھ  کٔھٹِتھ  تھاوان  یۅسہٕ  اللہ  تعالیٰ  ہن  تِمن  پننہِ  فضل  سٍتۍ  عطا  چھے٘  کٔرمٕژ،  تہٕ  اَسہِ  چُھ  کٲفرن  خٲطرٕ  ذلّت  دِنہٕ  وول  عذاب  تیار  کٔرِتھ  تھوومُت۔"
  },
  {
    "verse_id": 38,
    "translation": "تہٕ  یِم  لُکھ  پنٕنۍ  مال  لُکن  ہاونہٕ  باپت  خرچ  چِھ  کران،  بیٚیہِ  نَہ  چِھ  اللہ  تعالیٰ  ہس  پیٚٹھ  ایمان  تھاوان  تہٕ  نَہ  ٲخرت  کِس  دۅہس  پیٚٹھ،  تہٕ  شیطان  ییٚمۍ  سُنٛد  تہِ  سٲتھی  سپُد  تیٚلہِ  چُھ  سُہ  بُرٕ  سٲتھی۔"
  },
  {
    "verse_id": 39,
    "translation": "تہٕ  تِمن  کیا  نقصان  اوس  ہرگاہ  تِم  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  اَنہٕ  ہَن  تہٕ  یِکینٛژھاہ  اللہ  تعالیٰ  ہن  تِمن  دِیُتمُت  اوس  تَمہِ  منٛزٕ  کرہن  (تٔمۍ  سٕنزِ  وَتہِ  منٛز)  خرچ  تہٕ  اللہ  تعالیٰ  چُھ  تِمن  (ہٕندِ  حال)  نِشہِ  اصل  پٲٹھۍ  باخبر۔"
  },
  {
    "verse_id": 40,
    "translation": "بے  شک  چُھنہٕ  اللہ  تعالیٰ  أکِس  ذرّس  برابر  تہِ  ظلم  کران،  تہٕ  اگر  کانٛہہ  نیکی  آسہِ  تَتھ  چُھ  دۅگنہٕ  کران  تہٕ  پننہِ  طرفہٕ  چُھ  بۆڈ  اجر  عطا  کران۔"
  },
  {
    "verse_id": 41,
    "translation": "پتہٕ  کیا  حال  آسہِ  تَمہِ  دۅہ  ییٚلہِ  أسۍ  پۯتھ  اُمّت  منٛزٕ  اَکھ  گواہ  اَنون  تہٕ  (اے  ٹاٹھہِ!)  أسۍ  اَنَو  تۆہۍتِمن  سارِنٕے  پیٚٹھ  گواہ۔"
  },
  {
    "verse_id": 42,
    "translation": "تَمہِ  دۅہ  کرن  تِم  لُکھ  یِمَو  کُفر  کۆر  بیٚیہِ  کٔرٕکھ  رسول  (صلی  اللہ  علیہ  وسلم) سٕنز  نافرمٲنی  تمنا  زِ  کاش (میٚژِ  تل  دۆبرِتھ)  یِیہِ  ہے  تِمن  پیٚٹھ  زمین  ہموار  کرنہٕ،تہٕ  تِم  ہیٚکن  نہٕ  اللہ  تعالیٰ  ہس  نِشہِ  کانٛہہ  کتھ  ژوٗرِ  تھٲوِتھ۔"
  },
  {
    "verse_id": 43,
    "translation": "اے  ایمان  والیو!تۆہۍ  مَہ  گٔژِھو  نشہ  کِس  حالتس  منٛز  نماز  نکھہٕ  (تۆت  تام) یۆت  تام  زِتۆہۍ  لٲگِو  سۅ  کتھ  سمجھِنۍ  یۅسہٕ  ونان  چِھو  تہٕ  نَہ  مَہ  گٔژِھو  جنابت  کِس  حالتس  منٛز  (نمازِ  نکھہٕ)  یۆت  تام  نہٕ  تۆہۍ  غسل  کٔرِو  اَمہِ  ورٲے  زِ  تۆہۍ  ٲسِو  سفرس  منٛز  وَتہِ  پکان،تہٕ  اگر  تۆہۍ  بیمار  چِھویا  سفرس  منٛز  چِھویا  تۅہیہِ  منٛزٕ  یِیہِ  کانٛہہ  بیت  الخلا  پیٚٹھہٕ  یا  تۅہیہِ  آسیو  (پننیٚن) خاندارِنیٚن  سٍتۍ  مباشرت  کٔرمٕژ  تہٕ  پتہٕ  گژِھہ  نہٕ  تۅہیہِ  آب  دستیاب  تیٚلہِ  کٔرِو  تۆہۍ  پاک  میٚژِ  سٍتۍ  تیمم  تہٕ  پننیٚن  بُتھیٚن  تہٕ  پننیٚن  اَتھن  پیٚتھ  ٲسۍ  زیٚو  مسح  کران،بے  شک  چُھ  اللہ  تعالیٰ  معاف  کرن  وول  سیٚٹھاہ  بخشن  وول۔"
  },
  {
    "verse_id": 44,
    "translation": "کیا  تۅہیہِ  وُچھ  ووکھ  نا  تِم  لُکھ  یِمن  (آسمانۍ)  کتا  بِہ  ہُنٛد  اَکھ  حصہٕ  عطا  آو  کرنہٕ،  تِم  چِھ  گمرٲہی  مٔلۍ  ہیٚوان  تہٕ  یژھان  چِھ  زِ  تۆہۍ  (تہِ)  گٔژِھو  سیٚزِ  وَتہِ  نِشہِ  ڈلٕنۍ۔"
  },
  {
    "verse_id": 45,
    "translation": "تہٕ  اللہ  تعالیٰ  چُھ  تُہٕندیٚن  دشمنن  وارٕ  پٲٹھۍ  زانان،  تہٕ  اللہ  تعالیٰ  چُھ  (بطور)  حمایت  کرن  وول  کٲفی  تہٕ  اللہ  تعالیٰ  چُھ  (بطور)  مددگار  کٲفی۔"
  },
  {
    "verse_id": 46,
    "translation": "تہٕ  کینہہ  یہوٗدۍ  چِھ  (تورات  کیٚن)  کلماتن  پننیو  (اصلی)  جایَو  نِشہِ  ڈالان  تہٕ  ونان  چِھ  اَسہِ  بوٗز  تہٕ  مون  نہٕ  کینہہ،  بیٚیہِ  چِھ  (یِتہِ  ونان)  بوٗزِو!  (معاذاللہ)  تۆہۍ  یِیِو  نہٕ  بوزناونہٕ  تہٕ  پننیٚن  زیٚوَن  وُٹھِنۍدِتھ  چِھ  دیٖنس  منٛز  پامہٕ  وۆتُر  کٔرِتھ  رَاعِنَا  ونان،  تہٕ  اگر  تِم  لُکھ  (اَمہِ  بجایہِ)  یہِ  ونہن  زِ  اسہِ  بوٗزتہٕ  کٔراطاعت  تہٕ  (حضور!  سٲنۍ  گزٲرش)  بوٗزِو  تہٕ  اَسہِ  کُن  کٔرِو  (کرمچ)  نظر  تیٚلہِ  اوس  یہِ  تِہِندِ  خٲطرٕ  بہترتہٕ  (یہِ  کتھ  تہِ)  روزِہے  صحیح  تہٕ  منٲسب،  مگر  اللہ  تعالیٰ  ہن  کٔر  تِہِندِ  کفرٕکہ  بٲعث  تِمن  پیٚٹھ  لعنت،  لہذا  چِھنہ  تم  کم  کینٛژھو  لکو  ورٲے  ایمان  اَنان۔"
  },
  {
    "verse_id": 47,
    "translation": "اے  اہلِ  کتاب!  تَتھ  (کتابِہ)  پیٚٹھ  أنِو  ایمان  یۅسہٕ  اَسہِ  (وۅنۍ  پننِس  ٹٲٹھِس  محمدصلی  اللہ  علیہ  وسلمس  پیٚٹھ)  نٲزل  چھے٘  کٔرمٕژیۅسہٕ  تَتھ  کتابِہ  (بنیٲدی  طور)  تصدیق  چھے٘  کران  یۅسہٕ  تۅہیہِ  نِشہِ  چھے٘،  اَمہِ  برونٛہہ  زِ  أسۍ  نٕہناوَو  (کینٛژھن)  بُتھیٚن  (ہٕنزٕ  شکلہٕ)  تہٕ  تِم  پھِروکھ  پَتھ  کُن  یا  کَرو  تِمن  پیٚٹھ  تِتھے  پٲٹھۍ  لعنت  یِتھہٕ  پٲٹھۍ  اَسہِ  بٹہٕ  وارِ  (ہٕندِس  دۅہس  نافرمٲنۍ  کرن)  والیٚن  پیٚٹھ  لعنت  کٔرمٕژ  ٲس  تہٕ  اللہ  تعالیٰ  سُنٛد  حکم  چُھ  پوٗرٕ  گٔژِھتھٕے  روزان۔"
  },
  {
    "verse_id": 48,
    "translation": "بے  شک  چُھنہٕ  اللہ  تعالیٰ  اَتھ  کتھہِ  بخشان  زِ  تس  سٍتۍ  یِیہِ  شرک  کرنہٕ  تہٕ  اَمہِ  کھۅتہٕ  ؤسِتھ  (یُس  گناہ  تہِ  آسہِ)  یَس  یژھان  چُھ  تس  چُھ  معاف  کران،  تہٕ  ییٚمۍ  اللہ  تعالیٰ  ہس  سٍتۍ  شرک  کۆرپٔزۍپٲٹھۍ  لوگ  تٔمۍ  سیٚٹھاہ  بڑِ  گناہُک  بہتان۔"
  },
  {
    "verse_id": 49,
    "translation": "کیا  تۅہیہِ  وُچھ  ووکھ  نا  تِتھۍ  لُکھ  یِم  پننِس  پانس  پاک  چِھ  ظٲہر  کران،  بلکہ  یَس  اللہ  تعالیٰ  ہٕے  یَژھان  چُھ  تس  چُھ  پاک  کران  تہٕ  تِمن  پیٚٹھ  یِیہِ  نہٕ  أکِس  پن  داوِ  یوت  تہِ  ظلم  کرنہٕ۔"
  },
  {
    "verse_id": 50,
    "translation": "تۆہۍ  وُچِھو  تِم  کِتھہٕ  پٲٹھۍ  چِھ  اللہ  تعالیٰ  ہس  پیٚٹھ  اَپُزبہتان  کھالان،  تہٕ  یۅہے  ٹاکارٕہ  گناہ  چُھ  (تِہِندِ  عذاب  خٲطرٕ)  کٲفی۔"
  },
  {
    "verse_id": 51,
    "translation": "کیا  تۅہیہِ  وُچھ  ووکھ  نا  تِم  لُکھ  یِمن  (آسمانۍ)  کتابِہ  ہُنٛد  حصہٕ  چُھ  دِنہٕ  آمُت  تمن  چُھ  (اَمہِ  پتہٕ  تہِ)  پۅتلین  تہٕ  شیطانس  پیٚٹھ  ایمان  تہٕ  کٲفرن  متعلق  چِھ  ونان  زِ  مسلمانن  ہٕنٛدِ  نسبت  چِھ  یِم  (کٲفر)  زیادٕہ  سیٚزِ  وَتہِ  پیٚٹھ۔"
  },
  {
    "verse_id": 52,
    "translation": "یِم  چِھ  تِم  لُکھ  یِمن  پیٚٹھ  اللہ  تعالیٰ  ہن  لعنت  کٔر،  تہٕ  یَس  پیٹھ  اللہ  تعالیٰ  لعنت  کرِتس  خٲطرٕ  لبہَن  نہٕ  ژٕہرگزتہِ  کانٛہہ  مددگار۔"
  },
  {
    "verse_id": 53,
    "translation": "کیا  تِمن  چھا  سلطنتس  منٛز  کانٛہہ  حصہٕ؟  ہرگاہ  یہِ  آسہِ  تیٚلہِ  دِن  نہٕ  تِم  (پننہِ  بخیل  آسنہٕ  کِنۍ)  لُکن  کٔھنٛڈ  ہار  تہِ۔"
  },
  {
    "verse_id": 54,
    "translation": "کیا  یِم  (یہوٗدۍ)  چھا  لُکن  (سٍتۍ  تِمن  نعمتن)  پیٚٹھ  حسد  کران  یِمہٕ  اللہ  تعالیٰ  ہن  تِمن  پننہِ  فضل  سٍتۍ  عطا  چھے٘  کرِمَژٕ،  آ،  اَسہِ  کٔر  پٔزۍپٲٹھۍ  ابراہیم  (علیہ  السلام)  سٕندِس  خاندانس  کتاب  تہٕ  حکمت  عطا  تہٕ  اَسہِ  بخش  تِمن  بٔڑ  سلطنت۔"
  },
  {
    "verse_id": 55,
    "translation": "وۅنۍ  اۆن  تِمَو  منٛزٕ  کینٛژھو  اَتھ  پیٚٹھ  ایمان  تہٕ  کینٛژھو  پھِیُر  تِمَو  منٛزٕ  اَمہِ  نِشہِ  بُتھ،  تہٕ (بُتھ  پھِرن  وٲلِس  خٲطرٕ)  چُھ  جہنمُک  نارٕ  اَلاوٕہ  کٲفی۔"
  },
  {
    "verse_id": 56,
    "translation": "بے  شک  یِمَو  لُکو  سانیٚن  آیاتن  انکار  کۆر،  أسۍچھکوکھ  تِم  عنقریب  جہنم  کِس  نارس  منٛز،  ییٚلہِ  تِہِندۍ  مُسلہٕ  دزن،  پتہٕ  بدلاوَو  أسۍ  تِمن  دۆیِمۍ  مُسلہٕ  تاکہ  تِم  روزن  (لگاتار)  عذابُک  (مزٕہ)  وُچھان،  بے  شک  چُھ  اللہ  تعالیٰ  غٲلب  حکمت  وول۔"
  },
  {
    "verse_id": 57,
    "translation": "تہٕ  یِمَو  لُکو  ایمان  اۆن  بیٚیہِ  روٗدۍ  نیک  عملہٕ  کران،  تِم  کرۆوکھ  أسۍ  جنتن  منٛز  دٲخل  یِمن  بٔنۍ  کِنۍ  کۅلہ  جٲری  چِھ،  تِم  روزن  تِمن  منٛز  ہمیشہ،  تِہِندِ  خٲطرٕ  آسن  تَتہِ  پاکیزٕہ  خاندارِنہِ  تہٕ  أسۍ  کروکھ  تِم  سیٚٹھاہ  گٔنِس  شِہلِس  منٛز  دٲخل۔"
  },
  {
    "verse_id": 58,
    "translation": "بے  شک  چُھو  اللہ  تعالیٰ  تۅہیہِ  حکم  دِوان  زِ  امانت  کٔرِو  تِمنٕے  لُکن  حوالہٕ  یِم  تَتھ  لایق  چِھ،  تہٕ  ییٚلہِ  تۆہۍ  لُکن  پیٚٹھ  حکومت  کٔرِو  تیٚلہِ  ٲسِو  عدل  سان  تہٕ  انصاف  سان  کران  (یا،تہٕ  ییٚلہِ  تۆہۍ  لُکن  درمیان  فٲصلہٕ  کٔرِو  تیٚلہِ  ٲسِو  عدل  سان  تہٕ  انصاف  سان  فٲصلہٕ  کران)۔  بے  شک  کٲژاہ  رٕژ  نصیحت  چُھو  تۅہیہِ  اللہ  تعالیٰ  کران،  بے  شک  چُھ  اللہ  تعالیٰ  وارٕ  پٲٹھۍ  بوزن  وول  تہٕ  وارٕ  پٲٹھۍ  وُچھن  وول۔"
  },
  {
    "verse_id": 59,
    "translation": "اے  ایمان  والیو!اللہ  تعالیٰ  سٕنٛز  اطاعت  کٔرِو  تہٕ  رسول  (صلی  اللہ  علیہ  وسلم)  سٕنز  اطاعت  کٔرِوٗ  بییہ  پننیو  منٛز  (حقس  پیٹھ  پکن  والین)  صاحبانِ  امرن  ہنٛز،  پتہٕ  ہرگاہ  کُنہِ  مسلس  منٛز  تۆہۍ  پانہٕ  وٲنۍ  اختلاف  کٔرِو  تیٚلہِ  پھِرِو  سہُ  (حتمی  فٲصلہٕ  خٲطرٕ)  اللہ  تعالیٰ  ہس  تہٕ  رسولس  (صلی  اللہ  علیہ  وسلم)  کُن  ہرگاہ  تۆہۍاللہ  تعالیٰ  ہس  پیٹھ  تہٕ  ٲخرت  کِس  دۅہس  پیٚٹھ  ایمان  تھاوان  چِھوٗ  (تہٕ)  یی  چُھ  (تُہٕندِس  حقس  منٛز)  بہتر  تہٕ  انجام  کہ  لحاضہٕ  سیٚٹھاہ  رُت۔"
  },
  {
    "verse_id": 60,
    "translation": "کیا  تۅہیہِ  وُچھووکھ  نا  تِم  (منافق)  یِم  (زیٚوِ  سٍتۍ)  دعویٰ  چِھ  کران  زِ  تِمَو  اۆن  تَتھ  (کتابِہ  یعنی  قرآنس)  پیٚٹھ  ایمان  یُس  تۅہیہِ  کُن  نٲزل  آو  کرنہٕ  تہٕ  تِمن  (آسمٲنۍ  کتابن)  پیٚٹھ  تہِ  یِمہٕ  تۅہیہِ  برونٛہہ  نٲزل  آیہِ  کرنہٕ  (مگر)  یژھان  چِھ  یہِ  زِ  پنٕنۍ  مقدِمہٕ  نِہَن  (فٲصلہٕ  خٲطرٕ)  شیطانس  (یعنی  اللہ  تعالیٰ  سٕندیٚو  احکامَو  نِشہِ  انکارس  پیٹھ  بنیمتِس  قانونس)  کُن  حالانکہ  چُھ  تِمن  حکم  آمُت  دِنہٕ  زِاَتھ  کٔرِو  (ٹاکارٕہ)  انکار،  تہٕ  شیطان  چُھ  یی  یژھان  زِ  تِمن  روزِ  سیٚٹھاہ  دوٗر  گمرٲہی  منٛز  ڈالان۔"
  },
  {
    "verse_id": 61,
    "translation": "تہٕ  ییٚلہِ  تِمن  وَننہٕ  چُھ  یِوان  زِ  اللہ  تعالیٰ  سٕندِس  نٲزل  کرنہٕ  آمتِس  (قرآنس)  کُن  تہٕ  رسولس  (صلی  اللہ  علیہ  وسلم)  کُن  یِیِوٗ  تیٚلہِ  وُچھوٗکھ  تۆہۍ  منافق  زِ  تِم  چِھ  تۅہیہِ  نشِ  (یِنَس)  ہِراسہٕ  کران  روزان۔"
  },
  {
    "verse_id": 62,
    "translation": "پتہٕ  کیاسپدِ  (تَمہِ  وقتہٕ)  تِہٕنز  حا  لت  ےےلہِ  پننیو  کٲرِستٲنیو  کِنۍ  تِمن  کانٛہہ  مصیبت  یِیہِ،  پتہٕ  گژھن  اللہ  تعالیٰ  سٕندۍ  قسم  کھیٚوان  کھیٚوان  تُہٕندِس  خدمتس  منٛز  حٲضر  (تہٕ  وَنن  یہِ)  زِاَسہِ  اوس  صرف  رٕژرُک  تہٕ  اَکھ  أکِس  سٍتۍ  مِلژار  کُے  ارادٕہ  کۆرمُت۔"
  },
  {
    "verse_id": 63,
    "translation": "یِم  چِھ  تِم  (منافق  تہٕ  فسٲدۍ)  لُکھ  زِ  اللہ  تعالیٰ  چُھ  ےِہٕندیٚن  دِلن  ہٕنز  پۯتھ  کانٛہہ  کتھ  اصل  پٲٹھۍ  زانان،  لہٰذا  کٔرِو  تۆہۍےمن  نِشہِ  ہِراسہٕ  تہٕ  نصیحت  روٗزِیوٗکھ  کران  تہٕ  ےِمن  سٍتۍ  روٗزِو  ےمن  متعلق  اثردار  کتھ  باتھ  کران۔"
  },
  {
    "verse_id": 64,
    "translation": "تہٕ  اَسہِ  سوٗز  نہٕ  کانٛہہ  پیغمبرمگر  اَمہِ  موجوب  زِ  اللہ  تعالیٰ  سٕندِ  حکمہٕ  سٍتۍ  گژِھہ  تٔمۍ  سٕنز  اطاعت  یِنۍ  کرنہٕ  تہٕ  (اے  ٹاٹھہِ!)  اگر  تِم  لُکھ  ییٚلہِ  تِمَو  پننیٚن  نفسن  پیٚٹھ  ظلم  او  س  کۆرمُت  تُہٕندِس  خدمتس  منٛز  حٲضر  گژھہَن  تہٕ  اللہ  تعالیٰ  ہس  منگہَن  معٲفی  تہٕ  رسول  (صلی  اللہ  علیہ  وسلم)  تہِ  منگہَن  تِہِندِ  خٲطرٕ  مغفرت  تیٚلہِ  لبہَن  تِم  (اَتھ  وسیلہٕ  کِس  تہٕ  شفاعت  کِس  بنیادس  پیٚٹھ)  ضروراللہ  تعالیٰ  ہس  توبہٕ  قبول  فرماون  وول  سیٚٹھاہ  مہربان۔"
  },
  {
    "verse_id": 65,
    "translation": "لہذا  (اے  ٹاٹھہِ!)  تُہٕندِس  ربّ  سُنٛد  قسم،  یِم  لُکھ  ہیٚکن  نہٕ  ہرگز  مسلمان  ٲسِتھ  یۆت  تام  نہٕ  پانس  درمیان  واقع  سپدن  وٲلِس  پۯتھ  اختلافس  منٛز  تۅہیہِ  حٲکم  بناون،  پتہٕ  یُس  فٲصلہ  توہۍ  صٲدر  فرمٲیو  تمہ  سٍتۍکرن  نہٕ  پننیٚن  دِلن  منٛز  کانٛہہ  تنگی  محسوس  تہٕ  (تُہُنٛد  حکم)  کرن  خوشی  سان  پوٗرٕ  فرمانبردٲری  سان  قبول۔"
  },
  {
    "verse_id": 66,
    "translation": "تہٕ  ہرگاہ  أسۍ  تِمن  پیٚٹھ  فرض  کرہَو  زِ  تۆہۍ  کٔرِو  پَنٕنۍ  پان  قتل  یا  پَنٕنۍ  گرٕ  ترٲوِتھ  نیٖرِو  تیٚلہِ  کرہَن  تِمَو  منٛزٕ  سیٚٹھاہ  کم  لُکھ  اَتھ  پیٚٹھ  عمل،  تہٕ  تِمن  یۅسہٕ  نصیحت  کرنہٕ  چھے٘  یِوان  ہرگاہ  تِم  تَتھ  پیٚٹھ  عمل  کرہن  تیٚلہِ  اوس  یہِ  تِہِندِ  خٲطرٕ  بہتر  تہٕ  (ایمانس  پیٚٹھ)  آسہِ  ہے  واریاہ  زیادٕہ  ثٲبت  قدم  تھاون  وول۔"
  },
  {
    "verse_id": 67,
    "translation": "تہٕ  تَمہِ  وقتہٕ  کرہَو  أسۍ  تہِ  تِمن  پننہِ  دربارٕ  بۆڈ  اجر  عطا۔"
  },
  {
    "verse_id": 68,
    "translation": "تہٕ  أسۍ  لاگہوکھ  پٔزۍپٲٹھۍ  تِم  سیٚزِ  وَتہِ  کُن۔"
  },
  {
    "verse_id": 69,
    "translation": "تہٕ  یُس  کانٛہہ  اللہ  تعالیٰ  سٕنز  تہٕ  رسول  (صلی  اللہ  علیہ  وسلم)  سٕنٛز  اطاعت  کرِ،  تیٚلہِ  آسن  تِمے  لُکھ  (قیامت  کہ  دۅہ)  تِمن  (ۂستی  یَن)  سٍتۍ  یِمن  پیٚٹھ  اللہ  تعالیٰ  ہن  (خاص)  انعام  چُھ  فرموومُت،  یِم  زن  انبیأ،  صدیقین،  شہدأ  تہٕ  صالحین  چِھ  تہ  یم  چِھ  واریاہ  رٕتۍ  سٲتھی۔"
  },
  {
    "verse_id": 70,
    "translation": "یہِ  فضل  چُھ  (خاص)  اللہ  تعالیٰ  سٕندِ  طرفہٕ،  تہٕ  اللہ  تعالیٰ  چُھ  سیٚٹھاہ  زانن  وول۔"
  },
  {
    "verse_id": 71,
    "translation": "اے  ایمان  والیو!  پننہِ  حفاظتُک  سامان  ٲسِو  تُلان،  پتہٕ  نیٖرِو  (جہاد  خٲطرٕ)  بیٚو  ن  بیۆن  جمٲعژ  بٔنتِھ  نَتہٕ  نیٖرِو  سٔمِتھ  سٲری۔"
  },
  {
    "verse_id": 72,
    "translation": "تہٕ  پٔزۍپٲتھۍ  چِھ  تۅہیہِ  منٛزٕ  کینہہ  تِتھۍ  تہِ  یِم  (زٲنِتھ  مٲنِتھ  مٲنٹھ  مٲنٹھ  دتھ)  ژیر  چِھ  لاگان،  پتہٕ  ہرگاہ  (جنگس  منٛز)  تۅہیہِ  کانٛہہ  مصیبت  واتہِ  تیٚلہِ  چھ  (شریک  نَہ  سپدن  وول  شخص)  ونان  زِ  بے  شک  کۆراللہ  تعالیٰ  ہن  مے٘  پیٚٹھ  احسان  زِ  بہٕ  اوسُس  نہ  تمن  سٍتۍ  (جنگ  کِس  مٲدانس  منٛز)  حٲضر۔"
  },
  {
    "verse_id": 73,
    "translation": "تہٕ  ہرگاہ  تۅہیہِ  اللہ  تعالیٰ  سٕنٛدِ  طرفہٕ  کانٛہہ  نعمت  نصیب  سپدِ  تیٚلہِ  وَنہِ  ضرور  (پتہٕ)  یۅہے  (منافق  افسوٗس  کران  کران  تِتھہٕ  پٲٹھۍ)  زنتہٕ  تَس  تہٕ  تۅہیہِ  درمیان  کانٛہہ  برادری  ٲسٕے  نہٕ  زِ  اے  کاش  بہٕ  آسہا  تِمن  سٍتۍ،  تیٚلہِ  کرٕ  ہا  بٕتہِ  بٔڑ  کامیٲبی  حٲصل۔"
  },
  {
    "verse_id": 74,
    "translation": "لہٰذا،پَزِ  تِمن  (مومنن)  اللہ  تعالیٰ  سٕنزِ  وَتہِ  منٛز  (حقس  مددٕ  کرنہٕ  خٲطرٕ)  لڑُن  یِم  ٲخرت  بدلہٕ  دُنیٲوی  زندگی  کٕنان  چِھ،  تہٕ  یُس  اَکھاہ  اللہ  تعالیٰ  سٕنزِ  وَتہِ  منٛز  جنگ  کرِ،  خواہ  سُہ  (پانہٕ)  قتل  گٔژھۍ  تن  یا  غٲلب  سپٕدۍ  تن،  أسۍکرو  (دۅشوٕنۍ  صوٗرتن  منٛز)  عنقریب  تس  عظیم  اجر  عطا۔"
  },
  {
    "verse_id": 75,
    "translation": "تہٕ  (مسلمانو!)  تۅہیہِ  کیا  چُھو  گۆمُت  زِ  تۆہۍ  چِھو  نہٕ  اللہ  تعالیٰ  سٕنزِ  وَتہِ  منٛز  (مظلومن  ہٕنزِ  آزٲدی  خٲطرٕ  تہٕ  تِمن  خلاف  سپدن  واجِنہِ  دہشت  گردی  ہُندخٲتمہٕ  کرنہٕ  خٲطرٕ)  جنگ  کران،  حالانکہ  کمزور،مظلوم  تہٕ  قہرس  منٛز  ہینہ  آمتۍمرد،  مستوٗرات  بیٚیہِ  شُرۍچِھ  (ظلم  و  ستمہٕ  نِشہِ  تنگ  یِتھ  پننہِ  آزٲدی  خٲطرٕ)  ناد  لایانٛ،  اے  سانہِ  ربّہ!  اَسہِ  کڑ  ییٚمہِ  بستی  منٛزٕییٚتِکۍ  (بااثر  تہٕ  طاقت  ور)  لُکھ  ظٲلم  چِھ  تہٕ  کانٛہہ  کرُن  پننہِ  بارگاہ  طرفہ  سون  حمایت  کرن  وول  مقرر  تہٕ  کانٛہہ  بناوُن  پننہِ  بارگاہِ  طرفہ  سون  مددگار!۔"
  },
  {
    "verse_id": 76,
    "translation": "یِمَو  لُکو  ایمان  اۆن  تِم  چِھ  اللہ  تعالیٰ  سٕنزِ  وَتہِ  منٛز  (ظلم  و  استحصال  کہ  خٲتمہٕ  خٲطرٕ  تہٕ  امن  چہ  بحٲلی  خٲطرٕ)  جنگ  کران  تہٕ  یِمَو  کفر  کۆر  تِم  چِھ  شیطان  سٕنٛزِ  وَتہِ  منٛز  (طاغوتی  مقصدو  خٲطرٕ)  جنگ  کران،  لہٰذا،  (اے  مومنو!)  تۆہۍ  لٔڑِو  شیطان  سٕندیٚن  دوستن  (یعنی  انسٲنیت  کیٚن  دشمنن)  سٍتۍ،  بے  شک  چُھ  شیطان  سُنٛد  فریب  کمزور۔"
  },
  {
    "verse_id": 77,
    "translation": "کیا  تۅہیہِ  وُچُھو  نا  تِمن  لُکن  ہُند  حال  یِمن  (گۅڈٕ  گۅڈٕ  کینہہ  کالہٕ  خٲطرٕ)  یہِ  وَننہٕ  آو  زِ  پنٕنۍ  اَتھہٕ  تھٲوِو  (دفٲعی  جنگہٕ  نِشہِ  تہِ)  رُکٲوِتھ  تہٕ  نماز  روٗزِو  قٲیِم  تھٲوِتھ  تہٕ  زکوٰۃ  روٗزِو  دِوان  (تِم  ٲسۍ  اَتھ  پیٚٹھ  خۅش)،  پتہٕ  ییٚلہِ  تِمن  پیٚٹھ  جہاد  (یعنی  ظلم  و  تشدُدس  تہٕ  جارہیتس  سٍتۍ  ٹکراوُن)  فرض  کرنہٕ  آوٗ  تِمَو  منٛزٕ  لۆگ  اَکھ  دۆر  (مخالف)  لُکن  (تِتھہٕ  پٲٹھۍ)  کھۅژنہِ  یِتھہٕ  پٲٹھۍ  اللہ  تعالیٰ  ہس  چُھ  کھۅژنہٕ  یِوان  یا  اَمہِ  کھۅتہٕ  تہِ  زیادٕہ،  تہٕ  وَننہِ  لٔگۍ،  اے  سانہِ  ربّہٕ!  ژے٘  کیازِ  کۆرُتھ  اَسہِ  پیٚٹھ  (یوٗت  جلدی)  جہاد  فرض  ژے٘  کیازِ  دِژٕتھ  نہٕ  اَسہِ  مزید  کینٛژھس  کالس  مہلت؟  تۆہۍفرمٲوِو  (یِمن)  زِ  دنیاہُک  فٲیدٕہ  چُھ  واریاہ  کم  (یعنی  معمولی  چیز)  تہٕ  ٲخرت  چُھ  سیٚٹھاہ  بہتر  (نعمت)،  تس  خٲطرٕ  یُس  پرہیزگار  بَنہِ،  تَتہِ  یِیہِ  نہٕ  أکِس  پن  داوِ  یٲژ  تہِ  تُہٕنز  حق  تلفی  کرنہٕ۔"
  },
  {
    "verse_id": 78,
    "translation": "(اے  مرنہٕ  کہ  ہٲبتہٕ  سٍتۍ  جہاد  نِشہِ  ہِراسہٕ  کرن  والیو)  تۆہۍییٚتہِ  (تہِ)  ٲسِو  موت  رَٹیٚو  تۅہیہِ  (توٗرۍ)  وٲتِتھ  خواہ  تۆہۍ  مضبوط  قلعن  منٛز  (کونہٕ)  ٲسِوٗبیٚیہِ (تِہِنز  ذہنیت  چھے٘  یہِ  زِ)  ہرگاہ  تِمن  کانٛہہ  رٕژر  (فٲیدٕہ)  واتہِ  تیٚلہِ  چِھ  ونان  زِیہ  (ہے)  چُھ  اللہ  تعالیٰ  سٕندِ  طرفہٕ  (اَتھ  منٛز  نے  رسول  صلی  اللہ  علیہ  وسلم  سٕنٛدِ  برکتُک  تہٕ  وسیٖلُک  کانٛہہ  دخل  چُھ) وۅنۍہرگاہ  تِمن  کانٛہہ  برٲیی  (نقصان)  واتہِ  تیٚلہِ  چِھ  ونان  (اے  رسول!)  یہِ  چُھ  تُہٕندِ  طرفہ  (یعنی  تُہٕندِ  وجہ  کِنۍ)۔  تۆہۍ  فرمٲوِوسورُے  کینہہ  چُھ  (در  حقیقت)  اللہ  تعالیٰ  سٕندِ  طرفہٕ  (آسان)۔  تیٚلہِ  کیا  چُھ  اَتھ  قومس  گۆمُت  زِ  یِم  چِھنہٕ  کانٛہہ  کتھ  سمجھنس  نکھے  واتان۔"
  },
  {
    "verse_id": 79,
    "translation": "(اے  انسان  پنٕنۍ  تربیت  کر  تِتھہٕ  پٲٹھۍ  زِ)  ییٚلہِ  ژے٘  کانٛہہ  رٕژر  (فٲیِدٕہ)  وٲتی  تیٚلہِ  (زان  زِ)  چُھ  سُہ  اللہ  تعالیٰ  سٕندِ  طرفہٕ  (سُہ  مَہ  زان  پننۍ  تگن  گری)  تہٕ  ییٚلہِ  ژے٘  کانٛہہ  بُرٲیی  (نقصان)  وٲتی  (زان  زِ)  سۅ  چھے  ژے٘  پننہِ  طرفہٕ  (یعنی  سُہ  کر  پننہِ  نفسہٕ  چہِ  خرٲبی  کُن  منسوب)،  تہٕ  (اے  ٹاٹھہِ!)  اَسہِ  چِھو  تۆہۍ  تمام  انسانن  خٲطرٕ  رسول  بنٲوِتھ  سوٗزِمٕتۍ،  تہٕ  اللہ  تعالیٰ  چُھ  (تُہٕندِس  رسالتس  پیٚٹھ)  گوٲہی  منٛز  کٲفی۔"
  },
  {
    "verse_id": 80,
    "translation": "ییٚمۍ  رسول  (صلی  اللہ  علیہ  وسلم)  سُنٛد  حکم  مون،  بے  شک  مون  تٔمۍ  اللہ  تعالیٰ  سُنٛدُے  حکم  تہٕ  ییٚمۍ  بُتھ  پھِیُر  تِمن  پیٚٹھ  چِھو  نہٕ  اَسہِ  تۆہۍ  رٲچھدر  بنٲوِتھ  سوٗزِمٕتۍ  کینہہ۔"
  },
  {
    "verse_id": 81,
    "translation": "تہٕ  (یِمن  منافقن  ہُنٛد  حال  چُھ  یہِ  زِ  تۅہیہِ  برونٛہہ  کَنہِ)  ونان  چِھ  زِ  (تُہُنٛد  حکم)  مون  (اَسہِ)،  تہٕ  چِھ  تۅہیہِ  نِشہِ  (تھۆدؤتھِتھ)  نیٚبر  نیران،  پتہٕ  چُھ  یِمو  منٛزٕ  اَکھ  دۆر  تُہٕنزِوَنہِ  مَژِ  کتھہِ  برعکس  راتس  راے  زنی  (تہٕ  سٲزشی  مشورٕہ)  کران،  تہٕ  اللہ  تعالیٰ  چُھ  (تہِ  سورُے)  لیٚکھان  یُس  تِم  پوٗرٕ  راتس  منصوبہٕ  چِھ  بناوان۔  لہٰذا  (اے  میانہِ  ٹاٹھہِ!)  تۆہۍ  پھِرِو  یِمو  نِشہِ  پَنُن  روے  اَنور  تہٕ  اللہ  تعالیٰ  ہس  پیٚٹھ  تھٲیو  بھروسہٕ  تہٕ  اللہ  تعالیٰ  چُھ  کٲفی  حمایت  کرن  وول۔"
  },
  {
    "verse_id": 82,
    "translation": "تیٚلہِ  کیا  تِم  چِھنا  قرآنس  منٛز  غوروفکر  کران  تہٕ  اگر  یہِ  (قرآن)  غیر  اللہ  سٕنٛدِ  طرفہٕ  (آمُت)  آسِہے  تیٚلہِ  لبہَن  یِم  لُکھ  اَتھ  منٛز  واریاہ  اختلاف۔"
  },
  {
    "verse_id": 83,
    "translation": "تہٕ  ییٚلہِ  تِمن  نِشہِ  کانٛہہ  خبر  اَمنٕچ  یا  خوفٕچ  واتان  چھے٘  تیٚلہِ  چِھ  تِم  تَتھ  پٔھہلاوان  تہٕ  ہرگاہ  تِم (شہرت  دِنہٕ  بجایہِ)  تَتھ  رسولس  (صلی  اللہ  علیہ  وسلمس  کُن)  تہٕ  تِمن  منٛز  یِم  صاحبِ  اَمر  چِھ  تِمن  کُن  اَنہَن،  تیٚلہِ  زانہَن  ضرور  تِمَو  منٛزٕ  تِم  لُکھ  یِم  (کُنہِ)  کتھہِ  ہُنٛد  نتیجہِ  اخذ  کٔرِتھ  چِھ  ہیکان  اتھ  (خبرِ  ہٕنز  حقیقت)،  اگرتۅہیہِ  پیٚٹھ  اللہ  تعالیٰ  سُنٛد  فضل  تہٕ  تٔمۍ  سٕنز  رحمت  آسِہے  نہٕ  تیٚلہِ  لٲگۍہِو  پٔزۍپٲٹھۍ  کینٛژھو  وَرٲے  تۆہۍ  (تمام)  شیطان  سٕنز  پٲروی  کرٕنۍ۔"
  },
  {
    "verse_id": 84,
    "translation": "لہٰذا  (اے  ٹاٹھہِ!)  تۆہۍ  کٔرِو  اللہ  تعالیٰ  سٕنزِ  وَتہِ  منٛز  (پننہِ  بچاوٕ  تہٕ  حق  کہ  مددخٲطرٕ)  جہاد،تۆہۍ  یِیِو  نہٕ  پننہِ  نفسہٕ  وَرٲے  (بیٚیہِ  کٲنسہِ  ہٕنٛدِ  خٲطرٕ)  ذمہٕ  دار  ٹھہراونہٕ  تہٕ  تۆہۍ  کٔرِو  مسلمانن  منٛز  رغبت  پٲدٕ  (جٲرِحیت  مسلط  کرن  والیٚن  شرپسندن  خلاف  جہادکرنہٕ  خٲطرٕ)،  تعجب  چُھنہٕ  زِ  اللہ  تعالیٰ  پھُٹراوِ  کٲفرن  ہُنٛد  جنگی  طاقت  تہٕ  اللہ  تعالیٰ  چُھ  تھپھ  تراونس  منٛز  (تہِ)  واریاہ  سخت  تہٕ  سزا  دِنس  منٛز  (تہِ)  واریاہ  سخت۔"
  },
  {
    "verse_id": 85,
    "translation": "یُس  شخص  کانٛہہ  نیک  سفٲرش  کرِ  تس  خٲطرٕ  چُھ  تَمہِ  (کہ  ثواب)  منٛزٕ  حصہٕ  (مقرر)،  تہٕ  یُس  کانٛہہ  غلط  سفٲرش  کرِ  تس  خٲطرٕ  چُھ  تَمہِ  (کہ  گناہ) منٛزٕ  حصہٕ (مقرر)،  تہٕ  اللہ  تعالیٰ  چُھ  پۯتھ  چیزس  پیٚٹھ  قدرت  تھاوان۔"
  },
  {
    "verse_id": 86,
    "translation": "تہٕ  ییٚلہِ  سلامہِ  (ہٕنٛدِکُنہِ  لفظہٕ)  ذریعہ  تۅہیہِ  احترام  یِیہِ  کرنہٕ  تیٚلہِ  ٲسِو  تۆہۍ  (درجواب)  اَمہِ  کھۅتہٕ  بہتر  (لفظہٕ  سان)  سلام  کران  پیش  یاٲسِو  (کم  ازکم)  تِمے  (الفاظ  درجواب)  واپس  ونان،  بے  شک  چُھ  اللہ  تعالیٰ  پریتھ  چیزس  پیٚٹھ  حساب  ہیٚنہٕ  وول۔"
  },
  {
    "verse_id": 87,
    "translation": "اللہ  تعالیٰ  چُھ  (زِ)  تس  وَرٲے  چُھنہٕ  کانٛہہ  عبادتس  لایق،  سُہ  کریو  تۅہیہِ  ضرور  قیامت  کہ  دۅہ  جمع  اَتھ  منٛز  چُھنہٕ  کانٛہہ  شک،  تہٕ  اللہ  تعالیٰ  سٕنٛدِ  کھۅتہٕ  کُس  چُھ  کتھہِ  منٛز  زیادٕہ  پٔزۍیور۔"
  },
  {
    "verse_id": 88,
    "translation": "تیٚلہِ  کیا  زِچِھوتۅہۍمنافقن  ہٕنٛدِس  بارس  منٛز  زٕ  دٔرۍگٔمتۍ  حالانکہ  اللہ  تعالیٰ  ہن  چِھ  تِم  تِہِندیو  پننیوکرتوٗتَوکِنۍ  کُفرس  کُن  واپس  پھِرۍمتۍ؟  کیا  تۆہۍ  چِھووناسُہ  شخص  سیٚزِ  وَتہِ  پیٚٹھ  اَنُن  یژھان  یُس  اللہ  تعالیٰ  ہن  گمراہ  چُھ  ٹھٔہرومُت؟  تہٕ  (اے  بوزن  والہِ!)  یس  اللہ  تعالیٰ  گمراہ  ٹھہراوِ  تیٚلہِ  ہیٚکہِ  نہٕ  ہرگز  کانٛہہ  تٔمۍ  سٕندِ  خٲطرٕ  (ہدایتٕچ)  وَتھ  لٔبِتھ۔"
  },
  {
    "verse_id": 89,
    "translation": "تِم  (منافق)  چِھ  یہِ  تمنا  کران  زِ  تۆہۍ  تہِ  کٔرِو  کفر  یِتھہٕ  پٲٹھۍ  تِمَو  کفر  کۆر  تاکہ  تۆہۍ  سٲری  گٔژِھو  ہِوی۔لہٰذا  مَہ  بنٲویوٗن  تۆہۍتِمَو  منٛزکانٛہہ  سٲتھی  یۆت  تام  نہٕ  تِم  اللہ  تعالیٰ  سٕنزِ  وَتہِ  منٛز  (مدینہ  کُن)  ہجرت  (کٔرِتھ  پَنُن  پَزر  تہٕ  اخلاص  ثٲبت)  کرن،  پتہٕ  اگر  تِم  (پننہِ  اَمنہٕ  کہ  معاہدٕہ  نِشہِ)  رو  گردٲنی  (تہٕ  بلاوجہ  حملہٕ  کرنُک  اتُر)  کرن  تیٚلہِ  کٔرِیوٗکھ  تِم  گرفتار  تہٕ  (جنگس  دوران)  ییٚتہِ  تہِ  تِم  لٔبِیوٗکھ  تَتہِ  کٔرِیوٗکھ  قتل  تہٕ  تِمَو  منٛزٕ  مَہ  بنٲوِیوٗن  (کانٛہہ)  پَنُن  سٲتھی  تہٕ  نَہ  مددگار۔"
  },
  {
    "verse_id": 90,
    "translation": "تِمَو  لُکو  وَرٲے  یِم  تِتھِس  قومس  سٍتۍ  رلیمٕتۍ  آسن  زِ  تۅہیہِ  تہٕ  تِمن  درمیان  آسہِ  (امانُک)  معاہدٕہ  (موجود)  یاتِم  یِن  (ہمت  ہٲرِتھ)  تۅہیہِ  نِشہِ  اَتھ  حالس  منٛز  زِ  تِہِندۍ  سیٖنہٕ  آسن  (اَمہِ  کتھہِ  سٍتۍ)  تنگ  آمٕتۍ  زِ  تِم  لڑن  تۅہیہِ  سٍتۍ  یا  پننِس  قومس  سٍتۍ،  تہٕ  ہرگاہ  اللہ  تعالیٰ  ییٚژِھہ  ہے  تیٚلہِ  کرِ  ہے  (تِہِندیٚن  دِلن  ہمت  دِتھ)  پٔزۍپٲٹھۍ  تِمن  تۅہیہِ  پیٚٹھ  غٲلب  پتہٕ  لڑہن  ضرور  تِم  تۅہیہِ  سٍتۍ،  وۅنۍ  اگر  تِم  تۅہیہِ  نِشہِ  بیۆن  گژھن  تہٕ  تۅہیہِ  سٍتۍ  کرن  نہٕ  جنگ  تہٕ  تۅہیہِ  کُن  سوزن  صلح  (کرنُک  پیغام)  تیٚلہِ  چھَنہٕ  اللہ  تعالیٰ  ہن  تُہٕندِ  خٲطرٕ  (تہِ  صلح  ژھارنہٕ  کِس  صورتس  منٛز)  تِمن  پیٚٹھ  (اَتھہٕ  تُلنٕچ)  کانٛہہ  وَتھ  بناومٕژ۔  "
  },
  {
    "verse_id": 91,
    "translation": "وۅنۍوُچھوٗکھ  تۆہۍبیٚیہِ  تہِ  کینہہ  لُکھ  یِم  یژھان  چِھ  زِ  (منافقانہٕ  طریقہٕ  سٍتۍ  ایمان  ظٲہر  کٔرِتھ)  روزن  تۅہیہِ  نِشہِ  (تہِ)  امنس  منٛز  تہٕ  (ژوٗرِ  پٲٹھۍ  کفرس  سٍتۍ  سازگٲری  وَرتٲوِتھ)  روزن  پننِس  قومس  سٍتۍ  (تہِ)  امنس  منٛز،  (مگر  تِہِنز  حالت  چھے٘  یہِ  زِ)  ییٚلہِ  تہِ  (مسلمانن  خلاف)  فتنہ  وۅتلاونس  کُن  پھِرنہٕ  چِھ  یِوان  تیٚلہِ  چِھ  تِم  تَتھ  منٛز  (بُتھہِ  کِنۍ)  وۅٹھ  تراوان،  لہٰذاہرگاہ  یِم  (لُکھ)  تۅہیہِ  سٍتۍ  (لڑنہٕ  نِشہِ)  بازآے  نہٕ  تہٕ  (نَہ)  سوزن  تۅہیہِ  کُن  صلح  (کرنُک  پیغام)  تہٕ  (نَہ)  رُکاون  پنٕنۍ  اَتھہٕ  (فتنہ  وۅتلاونہٕ  نِشہِ)  تیٚلہِ  رٔٹیوکھ  (تہ  کرۍہُوکھ  قٲد)  تہٕ  یِم  کٔرِیوٗکھ  قتل  ییٚتہِ  تہِ  لٔبِیوٗکھ،  تہٕ  یِم  چِھ  تِم  لُکھ  یِمن  پیٚٹھ  اَسہِ  تۅہیہِ  کھُلہٕ  اختیار  چُھ  دِیُتمُت۔"
  },
  {
    "verse_id": 92,
    "translation": "تہٕ  کٲنسہِ  مسلمان  سٕنٛدِ  خٲطرٕ  چُھنہٕ  (جٲیِز)  زِسُہ  کرِ  کٲنسہِ  مسلمانس  قتل  مگر  غلطی  کِنۍ،  تہٕ  یی٘مۍ  کانٛہہ  مسلمان  وَشفن  قتل  کو٘ر  تی٘لہِ  چُھ  (تس  پی٘ٹھ)  اَکھ  مسلمان  غلام  (یا  کنیز)  آزاد  کرُن  تہٕ  ہرجانہ  (ادا  کرُن)  یُس  مقتول  سٕندی٘ن  گرِکی٘ن  حوالہٕ  یِیہِ  کرنہٕ  (لٲزِم)  مگر  یہِ  زِ  تِم  کرن  معاف،  پتہٕ  اگر  سُہ (مقتول)  تُہٕندِ  دشمن  قومُک  آسہِ  تہٕ  مومن  (تہِ)  آسہِ  تی٘لہِ  چُھ  صرف  اَکھ  غلام  (یا  کنیز)  آزاد  کرُن  (لٲزم)  تہٕ  اگر  سُہ (مقتول)  تَمہِ  قومہٕ  منٛزٕ  آسہِ  زِ  تۅہیہِ  تہٕ  تِمن  درمیان  چُھ  (صلح  ہُک)  معاہدٕہ  تی٘لہِ  چُھ  ہرجانہ  (تہِ)  یُس  تٔمۍ  سٕندی٘ن  گرِ  کی٘ن  حوالہٕ  یِیہِ  کرنہٕ  تہٕ  اَکھ  مسلمان  غلام  (یا  کنیز)  آزاد  کرُن  (تہِ  چُھ  لٲزم)  وۅنۍ  یَس  شخصس  نہٕ  (غلام  یا  کنیز)  دستیاب  آسہِ  تی٘لہِ  چھے٘  (تس  پی٘ٹھ)  پیو٘ٹھُس  پی٘ٹھ  دۅن  ری٘تن  ہٕنٛزٕ  روزٕہ  (لٲزم)۔  اللہ  تعالیٰ  سٕندِ  طرفہٕ  چُھ  (یہِ  تٔمۍ  سُنٛد)  توبہٕ،  تہٕ  اللہ  تعالیٰ  چُھ  وارٕ  پٲٹھۍ  زانن  وول  تہٕ  سی٘ٹھاہ  حکمت  وول۔"
  },
  {
    "verse_id": 93,
    "translation": "تہٕ  یُس  شخص  کٲنسہِ  مسلمانس  قصد  کٔرِتھ  قتل  کرِ  تیٚلہِ  چُھ  تٔمۍ  سُنٛد  سزا  جہنم  یَتھ  منٛز  سُہ  واریاہس  کالس  روزِ  تہٕ  تس  پیٚٹھ  آسہِ  اللہ  تعالیٰ  غضب  ناک  تہٕ  تس  پیٚٹھ  کرِ  لعنت  تہٕ  تٔمۍ  چُھ  تس  کِیُت  زبردست  عذاب  تیار  کٔرِتھ  تھوومُت۔"
  },
  {
    "verse_id": 94,
    "translation": "اے  ایمان  والیو!  ییٚلہِ  تۆہۍ  اللہ  تعالیٰ  سٕنزِ  وَتہِ  منٛز  (جہاد  خٲطرٕ)  سفرس  پیٚٹھ  نیٖرِو  تیٚلہِ  ٲسِو  تحقیق  کران  تہٕ  تس  یُس  تۅہیہِ  سلام  کرِمَہ  ؤنِو  یہِ  زِ  ژٕ  چُھکھ  نہٕ  مسلمان،  تۆہۍ  چِھو  (أکِس  مسلمانس  کٲفر  ؤنِتھ  مارنہٕ  پتہٕ  مالِ  غنیمت  کِس  صوٗرتس  منٛز)  دنیٲوی  زندگی  ہُنٛد  سامانہٕ  تلاش  کران  (پَژھ  کٔرِو)  تیٚلہِ  چُھ  اللہ  تعالیٰ  ہس  نِشہِ  واریاہ  مالِ  غنیمت۔  اَمہِ  برونٛہہ  ٲسۍ  وٕ  تۆہۍ  (تہِ)  یِتھی  پتہٕ  کۆر  اللہ  تعالیٰ  ہن  تۅہیہِ  پیٚٹھ  احسان  (تہٕ  تۆہۍ  سپدِییو  مسلمان)  لہٰذا  ٲسِو  (دۆیِمیٚن  متعلق  تہِ)  تحقیق  کران۔  بے  شک  چُھ  اللہ  تعالیٰ  تُہٕنزو  کامیٚو  نِشہِ  خبردار۔"
  },
  {
    "verse_id": 95,
    "translation": "مسلمانو  منٛزٕ  تِم  لُکھ  یِم  (جہادٕ  نِشہِ  پَتھ  ہیٚتھ)  کُنہ  (عذرٕ)  تکلیف  ورٲے  (گرن  منٛز)  بِہَن  وٲلۍ  چِھ  تہٕ  تِم  لُکھ  یِم  اللہ  تعالیٰ  سٕنزِ  وَتہِ  منٛزپننیو  مالَو  تہٕ  پننیو  جانَو  سٍتۍ  جہاد  کرن  وٲلۍ  چِھ  (درجس  تہٕ  ثوابس  منٛز)  ہیٚکن  نہٕ  (یِم  دۅشوَے)  برابرٲسِتھ۔  اللہ  تعالیٰ  ہن  چھے٘  پننیٚو  مالَو  تہٕ  پننیو  جانَو  سٍتۍ  جہاد  کرن  والیٚن  بِہتھ  روزن  والیٚن  پیٚٹھ  فضیلت  بخشمٕژ  تہٕ  اللہ  تعالیٰ  ہن  چُھ  یمن  سارِنے (ایمان  والیٚن)  سٍتۍ  رٕژرٕک  وعدٕہ  کۆرمُت،  تہٕ  اللہ  تعالیٰ  ہن  چُھ  جہاد  کرن  والیٚن  (پۯتھ  رنگہٕ)  بِہتھ  روزن  والیٚن  پیٚٹھ  زبردست  اجر  (تہ  ثوابچ)  فضیلت  دِژمٕژ۔"
  },
  {
    "verse_id": 96,
    "translation": "تٔمۍ  سٕنٛدِ  طرفہٕ  چِھ  (تِہِنٛدِ  خٲطرٕ  واریاہ)  درجات،بیٚیہِ  مغفرت  تہٕ  رحمت،تہٕ  اللہ  تعالیٰ  چُھ  بۆڈ  بخشنہٕ  وول  مہربان۔"
  },
  {
    "verse_id": 97,
    "translation": "بے  شک  یِمن  لُکن  ہٕنٛدۍ  روح  فرشتہٕ  چِھ  تَتھ  حالس  منٛز  قبض  کران  زِتِم  چِھ  (کفروفسق  کِس  ماحولس  منٛز  روٗزِتھ)  پننیٚن  نفسن  پیٚٹھ  ظلم  کرن  وٲلۍ،  تِم  چِھ  (تیٚلہِ)  تِمن  پٕۯژھان  زِ  تۆہۍ  کتھ  حالس  منٛز  ٲسۍوٕ  (تۅہیہِ  کٔرٕو  نہٕ  پننہِ  دین  و  ایمانٕچ  حفاظت  تہٕ  نَہ  ترٲوٕو  کفروفسقچ  سرزمین)  ؟  تِم  چِھ  (عذر  پیش  کٔرِتھ)  ونان  زِ  أسۍ  ٲسۍ  زمینس  اندر  کمزور  تہٕ  بے  بس،  فرشتہٕ  چِھ  (درجواب)  ونان،  کیا  اللہ  تعالیٰ  سٕنز  زمین  ٲسنا  وسیع  زِ  تۆہۍ  کٔرۍہِو  اَتھ  منٛز  (کُنہِ  جایہِ)  ہجرت،  لہٰذا  چِھ  یِمے  تِم  لُکھ  یُہُنٛد  ٹھکانہٕ  جہنم  چُھ،  تہٕ  سُہ  چُھ  سیٚٹھہٕے  خراب  ٹھکانہٕ۔"
  },
  {
    "verse_id": 98,
    "translation": "پٔزۍکِنۍتِمَو  مجبورتہٕ  بے  بس  مردَو  تہٕ  زنانو  تہٕ  شُریٚووَرٲے،  یِمن  نہٕ  کانٛہہ  تدبیر  کرنُک  طاقت  اوس،  تہٕ  نَہ  ٲسۍ  (تَتہِ  نیرنٕچ)  کانٛہہ  وَتھ  زانان۔"
  },
  {
    "verse_id": 99,
    "translation": "لہٰذا،  چِھ  یِم  تِم  لُکھ  زِ  پٔزۍپٲٹھۍ  کرِ  اللہ  تعالیٰ  تِمن  درگزر،  تہٕ  اللہ  تعالیٰ  چُھ  بۆڈ  معاف  کرن  وول  بخشن  وول۔"
  },
  {
    "verse_id": 100,
    "translation": "تہٕ  یُس  کانٛہہ  اللہ  تعالیٰ  سٕنزِ  وَتہِ  منٛز  گرٕبار  ترٲوِتھ  نیرِ،  سُہ  لَبِہ  زمینس  منٛز  (ہجرت  خٲطرٕ)  واریاہ  جایہِ  تہٕ  (روزگارٕ  خٲطرٕ)  کُشادگی،  تہٕ  یُس  شخص  تہِ  پننہِ  گرِ  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  کُن  ہجرت  کران  نیرِ،  پتہٕ  یِیہِ  تس  (وَتہِ  منٛزٕے)  موت  تیٚلہِ  گۆو  تٔمۍ  سُنٛد  اجر  اللہ  تعالیٰ  سٕندِ  ذمہٕ  ثٲبت،  تہٕ  اللہ  تعالیٰ  چُھ  بۆڈ  بخشن  وول  مہربان۔"
  },
  {
    "verse_id": 101,
    "translation": "تہٕ  ییٚلہِ  تۆہۍ  زمینس  منٛز  سفر  کٔرِو  تیٚلہِ  چُھنہٕ  تۅہیہِ  پیٚٹھ  کانٛہہ  گناہ  زِ  تۆہۍ  کٔرِو  نمازِ  منٛز  قصر  (یعنی  ژۅن  فرض  رکٲژن  ہٕنٛدِ  بجایہِ  پٔرِوزٕ)  اگر  تۅہیہِ  اندیشہِ  چُھ  زِ  کٲفروَاتناونَو  تۅہیہِ  تکلیف۔  بے  شک  چِھ  کٲفر  تُہٕنٛدۍ  ٹاکارٕہ  دشمن۔"
  },
  {
    "verse_id": 102,
    "translation": "تہٕ  (اے  ٹاٹھہِ!)  ییٚلہِ  تۆہۍیِمن  (مجٲہدن)  منٛز  (تشریف  تھٲوِتھ)  ٲسِو  تیٚلہِ  کٔرِوتِہِندِ  خٲطرٕ  نماز  (جماعت)  قٲیِم،  یِمَو  منٛزٕ  پَزِ  أکِس  جمٲعژ  (گۅڈٕ)  تۅہیہِ  سٍتۍ  (اقتدا  سان)  کھڑا  سپدُن  تہٕ  تِمن  پزن  پنٕنۍ  ہتھیار  تہِ  سٍتۍ  تھاوٕنۍ،  پتہٕ  ییٚلہِ  تِم  سجدٕہ  مۅکلاوَن  کٔرِتھ،  پتہٕ  (ڈٔلِن  اَمہِ  جایہِ  تہٕ)  گٔژِھن  تۅہیہِ  لُکن  پتھ  کُن  تہٕ  (وۅنۍ)  پَزِدۆیِمہِ  جمٲعژ  یِمَو  نہٕ  (وُنہِ)  نماز  پٔر  یُن،  پتہٕ  پٔرِن  تِم  تۅہیہِ  سٍتۍ  (مقتدی  بٔنِتھ)  نماز  تہٕ  (تِمن  تہِ)  پَزِ  زِ  تِم  (تہِ)  تھٲوِن  (بدستور)  پننہِ  حفاظتٕکۍ  اسباب  تہٕ  پنٕنۍ  ہتھیار  سٍتۍ،  کٲفر  چِھ  یژھان  زِ  تۆہۍ  گٔژِھو  پننیو  ہتھیارو  تہٕ  پننیو  اسبابو  نِشہِ  غٲفل  تہٕ  تِم  کرن  تۅہیہِ  پیٚٹھ  اچانک  حملہٕ،  تہٕ  تۅہیہِ  پیٚٹھ  چُھنہٕ  کانٛہہ  گناہ  زِ  ہرگاہ  تۅہیہِ  بٲرِشہِ  کِنۍ  کانٛہہ  تکلیف  آسہِ  یا  بیمار  ٲسِوٗ  تیٚلہِ  تھٲوِو  پنٕنۍ  ہتھیار  (مٕژرٲوِتھ)  پتھر،  تہٕ  پننہِ  حفاظتُک  سامانہٕ  تھٲوِو  پانس  سٍتۍ۔  بے  شک  چُھ  اللہ  تعالیٰ  ہن  کٲفرن  خٲطرٕ  ذلّت  دِنہٕ  وول  عذاب  تیار  کٔرِتھ  تھوومُت۔"
  },
  {
    "verse_id": 103,
    "translation": "پتہٕ  (اے  مسلمان  مجاہدو!)  ییٚلہِ  تۆہۍ  نماز  مۅکلٲوِو  ادا  کٔرِتھ،  تیٚلہِ  روٗزِیوٗن  اللہ  تعالیٰ  تھۆدؤتھِتھ  تہٕ  بِہتھ  تہٕ  پننیٚن  لرن  پیٚٹھ  (یعنی  ییٚلہِ  لر  ترٲوِتھ  ٲسِو  پۯتھ  حالس  منٛز)  یاد  کران،  پتہٕ  ییٚلہِ  تۆہیہ  (خوف  کہ  حالت  منٛزٕ  نیٖرِتھ)  اطمینان  حٲصل  گژھیو  تیٚلہِ  کٔرِو  نماز  (حسبِ  دستور)  قٲیِم۔  بے  شک  چھے٘  نماز  مومنن  پیٚٹھ  مقرر  وقت  کہ  حسابہٕ  فرض۔  "
  },
  {
    "verse_id": 104,
    "translation": "تہٕ  تۆہۍ  مَہ  کٔرِو  (دشمن)  قوم  ژھانڈنس  منٛز  کٲہلی۔  اگر  تۅہیہِ  (پتہٕ  لارنس  منٛز)  تکلیف  چُھ  واتان،  تِمن  تہِ  چُھ  (تِیُتھے)  تکلیف  واتان  یُتھ  تکلیف  تۅہیہِ  واتان  چُھو  حالانکہ  تۅہیہِ  چھَو  اللہ  تعالیٰ  ہس  نِشہِ  (اجروثواب  چہ)  تِمہٕ  امیدٕ  یِمہٕ  امیدٕ  تِمن  چھَنہٕ۔  تہٕ  اللہ  تعالیٰ  چُھ  وارٕ  پٲٹھۍ  زانن  وول  بۆڈ  حکمت  وول۔"
  },
  {
    "verse_id": 105,
    "translation": "(اے  عزت  والہِ  رسول!)  بے  شک  چھے٘  اَسہِ  تۅہیہِ  کُن  حقس  پیٚٹھ  بناونہٕ  آمٕژکتاب  نٲزل  کٔرمٕژ  تاکہ  تۆہۍ  کٔرِو  لُکن  منٛز  تَمہِ  (حقہٕ)  مطٲبق  فٲصلہٕ  یُس  اللہ  تعالیٰ  ہن  تۅہیہِ  ہوومُت  چُھوٗ  تہٕ  تۆہۍ  مَہ  بٔنِو  (زانٛہہ)  بددیانت  لُکن  ہٕنٛزِ  طرفدٲری  منٛزبحث  کرن  وٲلۍ۔"
  },
  {
    "verse_id": 106,
    "translation": "تہٕ  تۆہۍ  مٔنگِواللہ  تعالیٰ  ہس  مغفرت،  بے  شک  چُھ  اللہ  تعالیٰ  بۆڈ  بخشن  وول  مہربان۔"
  },
  {
    "verse_id": 107,
    "translation": "تہٕ  تۆہۍ  مَہ  کٔرِو  تِتھِیٚن  لُکن  ہٕنٛدِ  طرفہٕ  (بچاو  کرنہٕ  خٲطرٕ)  لڑٲے  یِم  پننیٚن  نٕے  پانن  سٍتۍ  دوکھہٕ  چِھ  کران۔  بے  شک  چُھنہٕ  اللہ  تعالیٰ  کٲنسہِ  (تِتھِس  شخصس)  پسند  کران  یُس  سیٚٹھاہ  بددیانت  تہٕ  بدکار  چُھ۔"
  },
  {
    "verse_id": 108,
    "translation": "تِم  چِھ  لُکن  نِشہِ  (مندچھان  مندچھان  پنٕنۍ  دغابٲزی)  کٔھٹِتھ  تھاوان  تہٕ  اللہ  تعالیٰ  ہس  چِھنہٕ  مندچھان  حالانکہ  سُہ  چُھ  تِمن  سٍتۍ  آسان  ییٚلہِ  تِم  راتھ  کِیُت  (کُنہِ)  تِژِھہ  کتھہِ  متعلق  (ژوٗرِ  پٲٹھۍ)  مشورٕہ  چِھ  کران  یَتھ  اللہ  تعالیٰ  ناپسند  چُھ  کران،  تہٕ  اللہ  تعالیٰ  چُھ  (تَتھ)  سٲرِسٕے  اِحاطہٕ  کٔرِتھ  یِکینٛژھاہ  تِم  کران  چِھ۔"
  },
  {
    "verse_id": 109,
    "translation": "خبردار!  تۆہۍ  چِھو  تِم  لُکھ  یِمَودُنیاچہ  زندگی  منٛزتِہِندِ  طرفہٕ  لڑٲے  کٔر۔  پتہٕ  کُس  چُھ  تِیُتھ  شخصا  یُس  قیامت  کہ  دۅہ  (تہِ)  تِہِندِ  طرفہٕ  اللہ  تعالیٰ  ہس  سٍتۍ  لڑٲے  کرِ،  یاکُس  چُھ  سُہ  یُس  (تَمہِ  دوہ  تہِ)  تِمن  پیٚٹھ  وکیل  آسہِ؟"
  },
  {
    "verse_id": 110,
    "translation": "تہٕ  یُس  کانٛہہ  بُرٕ  کٲم  کرِ  یا  کرِ  پننِس  پانس  پیٚٹھ  ظلم،  پتہٕ  منگہِ  اللہ  تعالیٰ  ہس  مغفرت،  سُہ  لَبِہ  اللہ  تعالیٰ  ہس  بۆڈ  مغفرت  کرن  وول  سیٚٹھاہ  مہربان۔"
  },
  {
    "verse_id": 111,
    "translation": "تہٕ  یُس  شخص  کانٛہہ  گناہ  کرِ  سُہ  چُھ  صرف  پننہِ  سٕے  پانس  پیٚٹھ  (اَمِیُک  وبال  عٲید)  کران  تہٕ  اللہ  تعالیٰ  چُھ  وارٕ  پٲٹھۍ  زانن  وول  سیٚٹھاہ  حکمت  وول۔"
  },
  {
    "verse_id": 112,
    "translation": "تہٕ  یُس  شخص  کانٛہہ  خطا  یا  گناہ  کرِ،  پتہٕ  کھالہِ  تَمِچ  ہانٛژھ  کٲنسہِ  بے  گناہس  پیٚٹھ  تیٚلہِ  تُل  تٔمۍ  پٔزۍپٲٹھۍ  اَکھ  بہتان  تہٕ  ٹاکارٕہ  گناہ  (یعنی  بہتانُک  تہٕ  ٹاکارٕہ  گناہُک  بارتُلُن  نکھن  پیٚٹھ)۔  "
  },
  {
    "verse_id": 113,
    "translation": "تہٕ  (اے  ٹاٹھہِ!)  ہرگاہ  تۅہیہِ  پیٚٹھ  اللہ  تعالیٰ  سُنٛد  فضل  تہٕ  رحمت  آسہِ  ہے  نہٕ  تیٚلہِ  اوس  یِمَو  (دغابازو)  منٛزٕ  أکۍ  دٔرۍ  یہِ  ارادٕہ  کۆرمُت  زِ  تۅہیہِ  کرہانَو  گمراہ،  ییٚلہِ  زن  تِم  محض  پننہِ  سٕے  پانس  گمراہ  چِھ  کران  تہٕ  تۅہیہِ  ہیٚکنو  نہٕ  کُنہِ  قٔسمُک  نقصانٕے  واتنٲوِتھ،بیٚیہِ  چھے٘  اللہ  تعالیٰ  ہن  تۅہیہِ  پیٚٹھ  کتاب  تہٕ  حکمت  نٲزل  فرماومٕژ  بیٚیہِ  چُھوتٔمۍ  تۅہیہِ  سُہ  سورُے  علم  عطا  کۆرمُت  یُس  تۆہۍ  زانان  ٲسِو  نہٕ،  بیٚیہِ  چُھ  تۅہیہِ  پیٚٹھ  اللہ  تعالیٰ  سُنٛدسیٚٹھاہ  بۆڈ  فضل۔"
  },
  {
    "verse_id": 114,
    "translation": "تِہِندیٚن  اکثر  کٔھٹِتھ  کرنہٕ  آمتیٚن  مشورن  منٛز  چُھنہٕ  کانٛہہ  رٕژر  تَس  شخصہٕ  (سٕنٛدِ  مشورٕہ)  ورٲے  یُس  کُنہِ  خیراتُک  یا  نیک  کامہِ  ہُنٛد  یا  لُکن  منٛز  صلح  کرناونُک  حکم  چُھ  دِوان  تہٕ  یُس  کانٛہہ  یہِ  کٲم  اللہ  تعالیٰ  سٕندِ  رضا  خٲطرٕ  کرِ  تیٚلہِ  کرو  أسۍ  عنقریب  تس  عظیم  اجر  عطا۔"
  },
  {
    "verse_id": 115,
    "translation": "تہٕ  یُس  شخص  رسول  (صلی  اللہ  علیہ  وسلم)  سٕنز  مخالفت  کرِاَمہِ  پتہٕ  زِ  تس  پیٚٹھ  چھے٘  ہدایتٕچ  وَتھ  واضح  گٔمٕژتہٕ  مسلمانن  ہٕنٛزِ  وَتہِ  نِشہِ  کرِ  الگ  وَتہِ  ہٕنز  پٲروی  تیٚلہِ  تھاوون  سُہ  أسۍ  تٔتھۍ  (گمرٲہی)  کُن  ڈٲلِتھ  یور  کُن  سُہ  (پانہٕ)  پھیوٗرمُت  چُھ  تہٕ  (ٲخرکار)  تراوون  سُہ  جہنمس  منٛز  تہٕ  سۅچھے٘  انتہٲیی  خراب  روزن  جاے۔"
  },
  {
    "verse_id": 116,
    "translation": "بے  شک  چُھنہٕ  اللہ  تعالیٰ  اَتھ  (کتھہِ)  معاف  کران  زِ  تس  سٍتۍ  یِیہِ  کانٛہہ  شریک  ٹھٔہراونہٕ  تہٕ  یُس  (گناہ)  اَمہِ  ؤسِتھ  چُھ  یَس  ییٚژِھہ  تس  چُھ  معاف  کران،  تہٕ  یُس  کانٛہہ  اللہ  تعالیٰ  ہس  سٍتۍ  شرک  کرِ  سُہ  ڈۆل  پٔزۍپٲٹھۍ  سیٚٹھاہ  دوٗر  گمراہی  منٛز۔"
  },
  {
    "verse_id": 117,
    "translation": "یِم  (مشرکین)  چِھ  اللہ  تعالیٰ  ہس  ورٲے  صرف  زنانن  ہِویٚن  چیزنٕے  پوٗزا  کران  بیٚیہِ  چِھ  یِم  فقط  نافرمان  شیطان  سٕنزٕے  پوٗزا  کران۔"
  },
  {
    "verse_id": 118,
    "translation": "ییٚمِس  پیٚٹھ  اللہ  تعالیٰ  ہن  لعنت  چھے٘  کٔرمٕژ  تہٕ  ییٚمۍ  وۆنمُت  اوس  زِ  بہٕ  نِمہٕ  چانیو  بندو  منٛزٕ  اکھ  مقررحصہٕ  (پننہِ  خٲطرٕ)  ضرور۔"
  },
  {
    "verse_id": 119,
    "translation": "بہٕ  کرکھ  ضرور  تِم  گمراہ  تہٕ  ضرور  روزٕ  تِمن  غلط  امیدٕ  دِیاوان  تہٕ  تِمن  روزٕ  ضرور  حکم  دِوان،  پتہٕ  آسن  تِم  ضرور  جانورن  ہٕندیٚن  کنن  تٕر  دِوان  تہٕ  بہٕ  روزٕ  تِمن  ضرور  حکم  دِوان،  پتہٕ  آسن  تِم  یقینا  اللہ  تعالیٰ  سٕندیٚن  بناونہٕ  آمتیٚن  چیزن  بدلاوان  تہٕ  یُس  کانٛہہ  اللہ  تعالیٰ  ہس  ترٲوِتھ  شیطانس  دوست  بناوِ،  تیٚلہِ  روٗدسُہ  پٔزۍپٲٹھۍ  ٹاکارٕہ  نقصانس  منٛز۔"
  },
  {
    "verse_id": 120,
    "translation": "شیطان  چُھ  تِمن  (غلط)  وعدٕہ  دِوان  تہٕ  تِمن  چُھ  (اَپزِ)  امیدٕ  دیاوان  تہٕ  شیطان  چُھنہٕ  فریب  ورٲے  تِمن  سٍتۍ  کانٛہہ  وعدٕہ  کران۔"
  },
  {
    "verse_id": 121,
    "translation": "یِم  چِھ  تِم  لُکھ  یُہُنٛد  ٹھکانہٕ  جہنم  چُھ  تہٕ  تِم  لبن  نہٕ  تَتہِ  ژلنٕچ  کانٛہہ  وَتھ۔"
  },
  {
    "verse_id": 122,
    "translation": "تہٕ  یِمَو  لُکو  ایمان  اۆن  تہٕ  نیک  عملہٕ  روٗدۍ  کران،  أسۍ  کروکھ  عنقریب  تِم  جنتن  منٛز  دٲخل  یِمن  بٔنۍ  کِنۍ  کۅلہٕ  آسن  پکان،  تِم  روزن  یِمن  منٛز  ہمیشہ  (تہٕ)  ہمیشہ۔  اللہ  تعالیٰ  سُنٛد  چُھ  (یہِ)  پۆز  وعدٕہ  تہٕ  اللہ  تعالیٰ  ہس  کھۅتہٕ  زیادٕہ  پٔز  کتھ  ونن  وول  کُس  ہیٚکہِ  ٲسِتھ"
  },
  {
    "verse_id": 123,
    "translation": "(اللہ  تعالیٰ  سٕندِ  مغفرتُک  وعدٕہ)  نَہ  چُھ  تُہٕنزن  خوٲہِشن  پی٘ٹھ  دٔرِتھ  تہٕ  نَہ  چُھ  اہلِ  کتابن  ہٕنزن  خوٲہِشن  پی٘ٹھ،  یُس  کانٛہہ  بُرٕ  عمل  کرِ  تس  یِیہِ  تَمِیُک  سزا  دِنہٕ،  پتہٕ  نَہ  لبِہ  سُہ  اللہ  تعالیٰ  ہس  ورٲے  پَنُن  کانٛہہ  حمایت  کرن  وول  تہٕ  نَہ  مددگار۔"
  },
  {
    "verse_id": 124,
    "translation": "تہٕ  یُس  کانٛہہ  نیک  عمل  کرِ  (خواہ)  مرد  ٲسۍتن  یا  خاتون،  مگر  آسہِ  مومن،  بس  تِمے  لُکھ  گژھن  جنتس  منٛز  دٲخل  تہٕ  تِمن  سٍتۍ  یِیہِ  نہٕ  أکِس  پیٖنتِس  برابرحق  تلفی  کرنہٕ۔"
  },
  {
    "verse_id": 125,
    "translation": "تہٕ  دین  پانناونہٕ  کہ  اعتبارٕ  کُس  ہیکہِ  تس  شخصہٕ  سٕندِ  کھۅتہٕ  بہترٲسِتھ  ییٚمۍپَنُن  رۅے  (عٲجزی  سان)  اللہ  تعالیٰ  سٕندِ  خٲطرٕ  نۆمرووتہٕ  سُہ  بنیاو  احسان  کرن  وول  تہِ،  تہٕ  سُہ  روٗد  ابرہیم  (علیہ  السلام)  سٕنٛدِ  دینٕچ  پٲروی  تہِ  کران  یُس  (اللہ  تعالیٰ  سٕندِ  خٲطرٕ)  أکۍسٕے  طرفس  (کُن  تہٕ)  سیٚزِ  وَتہِ  پیٚٹھ  روزن  وول  اوس،  تہٕ  اللہ  تعالیٰ  ہن  اوس  ابراہیم  (علیہ  السلام)  پنُن  مخلص  دوست  بنوومُت  (لہٰذا  بنیاو  سُہ  شخص  تہِ  حضرت  ابراہیم  علیہ  السلامن  ہٕنٛدِ  نسبت  اللہ  تعالیٰ  سُنٛد  دوست)۔  "
  },
  {
    "verse_id": 126,
    "translation": "تہٕ  (سورُے)  چُھ  اللہ  تعالیٰ  سُندُے  یِکینٛژھاہ  آسمانن  منٛز  تہٕ  یِکینٛژھاہ  زمینس  منٛز  چُھ  تہٕ  اللہ  تعالیٰ  چُھ  پۯتھ  چیزس  احاطہٕ  کٔرِتھ۔"
  },
  {
    "verse_id": 127,
    "translation": "تہٕ  (اے  پیغمبر!)  لُکھ  چِھو  تۅہیہِ  (یتیم)  خاتونن  متعلق  فتویٰ  پٕرژھان۔  تۆہۍ  فرمٲوِو  زِ  اللہ  تعالیٰ  چُھو  تۅہیہِ  تِہِندِس  بارس  منٛز  حکم  دِوان  تہٕ  یُس  حکم  تۅہیہِ  (گۅڈٕ  پیٚٹھے)  کتابِ  مجیدس  منٛز  بوزناونہٕ  چُھو  یِوان  (سُتہِ)  چُھ  یمنٕے  یتیم  خاتونن  ہٕنٛدِسٕے  بارس  منٛز  یِمن  نہٕ  تۆہۍ  تِم  (حقوق)  دِوان  چِھو  یِم  تِہِندِ  خٲطرٕ  مقرر  چِھ  کرنہٕ  آمٕتۍ،  تہٕ  یژھان  چِھو  زِ  (تِہُنٛد  مال  قبضس  منٛز  نِنہٕ  خٲطرٕ)  کٔرِو  پانہٕ  تِمن  سٍتۍ  نکاح،  بیٚیہِ  چُھ  بے  بس  شُریٚن  ہٕنٛدِس  بارس  منٛز  (تہِ  حکم)  زِ  یتیمن  ہٕندِس  معاملس  منٛز  ٲسِو  انصافس  پیٚٹھ  قٲیِم  روزان  تہٕ  تۆہۍ  یۅسہٕ  تہِ  نیکی  کٔرِو  تَتھ  چُھ  بے  شک  اللہ  تعالیٰ  وارٕ  پٲٹھۍ  زانن  وول۔"
  },
  {
    "verse_id": 128,
    "translation": "تہٕ  اگر  کانٛسہِ  خاتونہِ  پننِس  خاوندٕ  سٕنٛدِ  طرفہٕ  زیادتی  یا  بے  رغبتی  ہُنٛد  خوف  آسہِ  تیٚلہِ  چُھنہٕ  دۅشوٕنۍ  (بٲژن)  پیٚٹھ  کانٛہہ  حرج  زِ  تِم  کٔرن  پانہٕ  وٲنۍ  کُنہِ  منٲسب  کتھہِ  پیٚٹھ  صلح،  تہٕ  صلح  چُھ  (پٔزۍپٲٹھۍ)  رُت  چیز  بیٚیہِ  چُھ  طبیعتن  منٛز  (کم  کاسہٕ)  بخل  (ضرور)  تھاونہٕ  آمُت  تہٕ  ہرگاہ  تۆہۍ  احسان  کٔرِو  تہٕ  پرہیزگٲری  کٔرِو  اختیار،  تیٚلہِ  چُھ  بے  شک  اللہ  تعالیٰ  تِمَو  کامیو  نِشہِ  یِمہٕ  تۆہۍ  کران  چِھو  (اصل  پٲٹھۍ)  خبردار۔"
  },
  {
    "verse_id": 129,
    "translation": "تہٕ  تۅہیہِ  چُھو  نہٕ  ہرگز  اَمہِ  کتھہِ  ہُنٛد  طاقت  زِ  (اکہِ  کھۅتہٕ  علاوٕہ)  خاندارِنیٚن  درمیان  ہیٚکوِ  (پوٗرٕ  پٲٹھۍ)  عدل  کٔرِتھ،  تۆہۍ  ییٚژھۍتَو  کوتاہ  تہِ۔  لہٰذا،  مَہ  نَرمِو  (أکِس  کُن)  طبیعت  چہ  دلچسپی  سان (تِتھہٕ  پٲٹھۍ)  زِ  بیاکھ  تۯٲوِیوٗن  (منٛزباگ)  آویزان  گٲمتہِ  چیزٕکۍ  پٲٹھۍ۔  تہٕ  ہرگاہ  تۆہۍ  اصلاح  کٔرِوٗ  بیٚیہِ  روٗزِو  (حق  تلفی  تہٕ  زیادتی  نِشہِ)  بچان  تیٚلہِ  چُھ  اللہ  تعالیٰ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 130,
    "translation": "تہٕ  اگر  دۅشوے  (بٲژ)  جدا  گژھن  تیٚلہِ  کرِ  اللہ  تعالیٰ  پریتھ  أکِس  پننہِ  وسعت  سٍتۍ  (اَکھ  أکِس  نِشہِ)  بے  نیازتہٕ  اللہ  تعالیٰ  چُھ  سیٚٹھاہ  وسعت  وول  بۆڈ  حکمت  وول۔"
  },
  {
    "verse_id": 131,
    "translation": "تہٕ  اللہ  تعالیٰ  سُندُے  چُھ  یِکینٛژھاہ  آسمانن  منٛز  تہٕ  یِکینٛژھاہ  زمینس  منٛز  چُھ۔تہٕ  بے  شک  چُھ  اَسہِ  تِمن  لُکن  (تہِ)  یِمن  تۅہیہِ  برونٛہہ  کتاب  دِنہٕ  آیہِ  حکم  دِیُتمُت  تہٕ  تۅہیہِ  (تہِ)  زِ  اللہ  تعالیٰ  ہس  روٗزِو  کھۅژان۔  تہٕ  ہرگاہ  تۆہۍ  نافرمٲنی  کٔرِو  تیٚلہِ  چُھ  بے  شک  (سورُے  کینہہ)  اللہ  تعالیٰ  سُندُے  یہِ  آسمانن  منٛز  چُھ  تہٕ  یہِ  زمینس  منٛز  چُھ  تہٕ  اللہ  تعالیٰ  چُھ  بے  نیازتہٕ  تمام  رٕژر  تھاون  وول۔"
  },
  {
    "verse_id": 132,
    "translation": "تہٕ  اللہ  تعالیٰ  سُندُے  چُھ  یہِ  آسمانن  منٛز  چُھ  تہٕ  یہِ  زمینس  منٛز  چُھ،  تہٕ  اللہ  تعالیٰ  سُنٛد  کارساز  آسُن  چُھ  سیٚٹھاہ۔"
  },
  {
    "verse_id": 133,
    "translation": "اے  لوٗکو!  اگر  سُہ  یژھِ  تۅہیہِ  کریٚو  نابوٗد  تہٕ  (تُہٕنزِ  جایہِ)  اَنہِ  بدلن،  تہٕ  اللہ  تعالیٰ  چُھ  اَتھ  پیٚٹھ  بٔڑ  قدرت  تھاوان۔"
  },
  {
    "verse_id": 134,
    "translation": "یُس  کانٛہہ  دنیاہُک  انعام  چُھ  یژھان  تیٚلہِ  چُھ  اللہ  تعالیٰ  ہس  نِشہِ  دُنیاہُک  تہٕ  ٲخرتُک  (دۅشوٕنۍہُنٛد)  انعام  تہٕ  اللہ  تعالیٰ  چُھ  اصل  پٲٹھۍ  بوزن  وول  وارٕ  پٲٹھۍ  زانن  وول۔"
  },
  {
    "verse_id": 135,
    "translation": "اے  ایمان  والیو!  تۆہۍ  بٔنوِانصافس  پیٚٹھ  مضبوطی  سان  ڈٔٹِتھ  روزن  وٲلۍ  (محض)  اللہ  تعالیٰ  سٕندِ  خٲطرٕ  گوٲہی  دِنہٕ  وٲلۍ  خواہ  (گوٲہی)  ٲسِتن  خۅد  تۅہیہِ  پانس  یا  (تُہٕندیٚن)  والدینن  یا  (تُہٕندیٚن)  رشتہٕ  دارن  خلافٕے،  اگر  چہ  (یس  خلاف  گوٲہی  آسہِ)  مال  دار  چُھ  یاچُھ  محتاج،  اللہ  تعالیٰ  چُھ  یِمن  دۅشوٕنۍ  ہُنٛد  (تُہٕندِ  نِشہِ)  زیادٕہ  خیر  خواہ۔ لہٰذا،  مَہ  ٲسِو  تۆہۍ  نفس  چہ  خوٲہِشہِ  ہٕنز  پٲروی  کران  زِ  عدل  نِشہِ  ڈٔلِوتہٕ  اگر  تۆہۍ  (گوٲہی  منٛز)  گول  مول  کتھ  کٔرِویا  (حق  نِشہِ)  بچٲوِو  دامن  تیٚلہِ  چُھ  بے  شک  اللہ  تعالیٰ  تِمَو  تمام  کامیو  نِشہِ  یِمہٕ  تۆہۍ  کران  چِھو  باخبر۔"
  },
  {
    "verse_id": 136,
    "translation": "اے  ایمان  والیو!  تۆہۍ  أنِو  ایمان  اللہ  تعالیٰ  ہس  پیٚٹھ  تہٕ  تٔمۍ  سٕندِس  رسولس  (صلی  اللہ  علیہ  وسلم)  پیٚٹھ  تہٕ  تَتھ  کتابِہ  پیٚٹھ  یۅسہٕ  تٔمۍ  پننِس  رسولس  (صلی  اللہ  علیہ  وسلم)  پیٚٹھ  نٲزل  فرمٲو  تہٕ  تَتھ  کتابِہ  پیٚٹھ  یۅسہٕ  تٔمۍ  (اَمہِ)  برونٛہہ  نٲزل  ٲس  کٔرمٕژ،  تہٕ  یُس  کانٛہہ  اللہ  تعالیٰ  سُنٛد  تہٕ  تٔمۍ  سٕندیٚن  فرشتن  ہُنٛد  تہٕ  تٔمۍ  سٕنزن  کتابن  ہُنٛد  تہٕ  تٔمۍ  سٕندیٚن  رسولن  ہُنٛد  تہٕ  ٲخرت  کہ  دۅہُک  انکار  کرِ  تیٚلہِ  آو  سُہ  بے  شک  سیٚٹھاہ  دوٗر  گمرٲہی  منٛزہیٚنہٕ۔"
  },
  {
    "verse_id": 137,
    "translation": "بے  شک  یِمَو  لُکو  ایمان  اۆن  پتہٕ  سپٕدۍ  کٲفر،  بیٚیہِ  اۆنُکھ  ایمان  بیٚیہِ  سپٕدۍ  کٲفر،  پتہٕ  گٔے  کفرس  منٛز  مزید  برونٛہہ  تیٚلہِ  چُھنہٕ  اللہ  تعالیٰ  ہرگز  (یہِ  ارادٕہ  فرماون  وول)  زِ  تِمن  کرِ  مغفرت  تہٕ  نَہ  (یہِ  زِ)  ہاوِ  تِمن  سیٚز  وَتھ۔  "
  },
  {
    "verse_id": 138,
    "translation": "(اے  نبی)  تۆہۍ  بوزنٲوِیوٗکھ  منافق  یہِ  خبر  زِ  تِہِندِ  خٲطرٕ  چُھ  دگ  تُلوُن  عذاب۔"
  },
  {
    "verse_id": 139,
    "translation": "(یِم  چِھ)  تِتھۍ  لُکھ  یِم  مسلمانو  بجایہِ  (حملہٕ  کرن  والیٚن)  کٲفرن  (پَنٕنۍ)  مددگار  چِھ  سمجھان۔  کیا  یِم  چھا  تِمن  نِشہِ  عزت  ژھانڈان  ییٚلہِ  کہ  زن  عزت  چُھ  سورُے  اللہ  تعالیٰ  سٕندِ  خٲطرٕ۔"
  },
  {
    "verse_id": 140,
    "translation": "تہٕ  بے  شک  چُھ  (اللہ  تعالیٰ  ہن)  تۅہیہِ  پیٚٹھ  کتابِہ  منٛز  یہِ  (حکم)  نٲزل  کۆرمُت  زِییٚلہِ  تۆہۍ  بوٗزِو  زِ  اللہ  تعالیٰ  سٕندیٚن  آیاتن  چُھ  انکار  یِوان  کرنہٕ  تہٕ  تِمن  چُھ  مذاق  یِوان  کرنہٕ  تیٚلہِ  مَہ  بِہو  تۆہۍ  تِمن  لُکن  سٍتۍ  یۆت  تام  نہٕ  تِم  (انکار  تہٕ  ٹھٹھہٕ  مسخرِل  ترٲوِتھ)  کُنہِ  دۆیِمہِ  کتھہِ  منٛز  آوٕرۍسپدن۔  نَتہٕ  گٔژِھو  تۆہۍ  تہِ  تِمنٕے  ہِوۍ۔  بے  شک  چُھ  اللہ  تعالیٰ  منافقن  تہٕ  کٲفرن  سارِنٕے  جہنمس  منٛز  سۅمبرن  وول۔"
  },
  {
    "verse_id": 141,
    "translation": "تِم  (منافق)  یِم  تُہٕندِس  (زیننس  تہٕ  ہارنس)  زاگہِ  چِھ  روزان،  پتہٕ  اگر  اللہ  تعالیٰ  سٕندِ  طرفہٕ  تۅہیہِ  فتح  نصیب  سپدِ  تیٚلہِ  چِھ  ونان  کیا  أسۍ  ٲسۍ  نا  تۅہیہِ  سٍتۍ  ؟  تہٕ  ہرگاہ  کٲفرن  (ظٲہری  فتح  منٛزٕ)  کینہہ  حصہٕ  میوٗل  تیٚلہِ  چِھ  (تِمن)  ونان  کیا  أسۍ  ٲسۍ  نا  تۅہیہِ  پیٚٹھ  غٲلب  سپٕدۍمٕتۍ  تہٕ  (اَمہِ  باوجود)  بچٲوِۍوُنا  اَسہِ  تۆہۍمسلمانَو  (ہٕندیو  اَتھو  نقصان)  نِشہ؟  لہٰذا  کرِ  اللہ  تعالیٰ  تۅہیہِ  درمیان  قیامت  کہ  دۅہ  فٲصلہٕ  تہٕ  اللہ  تعالیٰ  دِیہِ  نہٕ  ہرگزکٲفرن  مسلمانن  پیٚٹھ  (غلبہٕ  حٲصل  کرنٕچ)  کانٛہہ  وَتھ۔"
  },
  {
    "verse_id": 142,
    "translation": "بے  شک  چِھ  منافق  اللہ  تعالیٰ  ہس  (پَننِس  خام  خیالس  منٛز)  دوکھہٕ  دِیُن  یژھان  حالانکہ  سُہ  چُھ  تِمن  (پننی)  دوکھُک  سزا  دِنہٕ  وول،  تہٕ  ییٚلہِ  تِم  نمازِ  خٲطرٕ  کھڑا  چِھ  گژھان  تیٚلہِ  چِھ  کٲہلی  سان  (محض)  لُکن  ہاونہٕ  مۅکھہٕ  کھڑا  گژھان  تہٕ  اللہ  تعالیٰ  ہس  چِھنہٕ  یاد  (تہِ)  کران  مگر  کمٕے۔"
  },
  {
    "verse_id": 143,
    "translation": "اَتھ  (کفرس  تہٕ  ایمانس)  درمیان  چِھ  دُل  مُلِس  (تذبذبس)  منٛز،  نَہ  چِھ  ہۅمن  (کٲفرن)  کُن  تہٕ  نَہ  چِھ  یمن  (مومنن)  کُن،  تہٕ  ییٚمِس  اللہ  تعالیٰ  گمراہ  ٹھہراوِ،  تیٚلہِ  لٔبِو  نہٕ  تۆہۍ  ہرگز  تس  خٲطرٕ  کانٛہہ  (ہدایتٕچ)  وَتھ۔"
  },
  {
    "verse_id": 144,
    "translation": "اے  ایمان  والیو!  مسلمانَو  ورٲے  مَہ  زٲنِیوٗکھ  (حملہٕ  کرن  وٲلۍ)  کٲفر  (پنٕنۍ)  مددگار،  کیا  تۆہۍ  چِھوٕ  یژھان  زِ  (نافرمانن  ہٕنزِ  دوستی  ہٕندِ  ذریعہ)  کٔرِو  پانس  خلاف  اللہ  تعالیٰ  سٕنز  ٹاکارٕہ  حجت  قٲیِم۔"
  },
  {
    "verse_id": 145,
    "translation": "بے  شک  آسن  منافق  لُکھ  جہنم  کِس  سارِوٕے  کھۅتہٕ  بٔنِمِس  درجس  منٛز  تہٕ  تۆہۍ  لٔبِو  نہٕ  ہرگز  تِہِندِ  خٲطرٕ  کانٛہہ  مددگار۔"
  },
  {
    "verse_id": 146,
    "translation": "مگر  تِم  لُکھ  یِمَو  توبہٕ  کۆر  تِم  سپٕدۍ  پاک  بیٚیہِ  ووٹ  تِمَواللہ  تعالیٰ  ہس  سٍتۍ  مضبوط  تعلق  تہٕ  تِمَو  کۆر  پَنُن  دین  اللہ  تعالیٰ  سٕندِ  خٲطرٕ  خٲلص،وۅنۍآسن  یِم  مومنن  سٍتۍتہٕ  عنقریب  کرِ  اللہ  تعالیٰ  مومنن  تھدِ  پایُک  اجر  عطا۔"
  },
  {
    "verse_id": 147,
    "translation": "اللہ  تعالیٰ  کیاکرِتۅہیہِ  عذاب  دِتھ  (یعنی  تس  کیا  ضرورت  چھے٘  عذاب  دِنٕچ)  ہرگاہ  تۆہۍ  شکرگزار  بٔنوِ  تہٕ  ایمان  أنِو  تہٕ  اللہ  تعالیٰ  چُھ  (پۯتھ  حقٕچ)  قدرزانن  وول  (پۯتھ  عملہِ  ہُنٛد)  وارٕ  پٲٹھۍ  زانن  وول۔"
  },
  {
    "verse_id": 148,
    "translation": "اللہ  تعالیٰ  چُھنہٕ  (کٲنسہِ  ہٕنزِ)  بُرٕ  کتھہِ  ہُنٛدبلندآوازِمنٛز  (نَنہِ  وانہٕ  تہٕ  اعلان  کٔرِتھ)  وَنُن  پسند  کران  تَس  وَرٲے  یَس  پیٚٹھ  ظلم  آسہِ  سپُدمُت  (تس  چُھ  ظٲلِم  سُنٛد  ظلم  نۆن  کڈنُک  اجازت)،  تہٕ  اللہ  تعالیٰ  چُھ  وارٕپٲٹھۍ  بوزن  وول  زانن  وول۔"
  },
  {
    "verse_id": 149,
    "translation": "اگرتۆہۍ  کانٛہہ  کارِخیرظٲہرکٔرِویا  تھٲوِیوٗن  کٔھٹِتھ  یا  کٔرِوکٲنسہِ  (ہٕنزِ)  برٲیی  نِشہِ  درگزر  تیٚلہِ  چُھ  بے  شک  اللہ  تعالیٰ  بۆڈ  معاف  کرن  وول  بۆڈ  قدرت  وول۔"
  },
  {
    "verse_id": 150,
    "translation": "بے  شک  یِم  لُکھ  اللہ  تعالیٰ  ہس  تہٕ  تٔمۍ  سٕندیٚن  رسولن  سٍتۍ  کفر  چِھ  کران  تہٕ  یژھان  چِھ  زِ  اللہ  تعالیٰ  ہس  تہٕ  تٔمۍ  سٕندیٚن  رسولن  درمیان  کرن  فرق  تہٕ  ونان  چِھ  زِ  أسۍ  چِھکھ  کینہہ  مانان  تہٕ  کینہہ  چِھکھ  نہٕ  مانان  تہٕ  یژھان  چِھ  زِ  اَتھ  (ایمانس  تہٕ  کفرس)  درمیان  کڑہن  کانٛہہ  وَتھ۔"
  },
  {
    "verse_id": 151,
    "translation": "یِتھِی  لُکھ  چُھ  درحقیقت  کٲفر،  تہٕ  اَسہِ  چُھ  کٲفرن  خٲطرٕ  رُسوا  کرن  وول  عذاب  تھوومُت  تیار  کٔرِتھ۔"
  },
  {
    "verse_id": 152,
    "translation": "تہٕ  یِمَو  لُکو  اللہ  تعالیٰ  ہس  تہٕ  تٔمۍ  سٕندیٚن  (تمام)  رسولن  پیٚٹھ  ایمان  اۆن  تہٕ  تِمو  (پیغمبرو)  منٛزٕ  کٔرٕکھ  نہٕ  کٲنسہِ  درمیان  (ایمان  اَننس  منٛز)  فرق  تِمن  کرِجلدٕے  سُہ  تِہِندۍ  اجرعطا،  تہٕ  اللہ  تعالیٰ  چُھ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 153,
    "translation": "(اے  ٹاٹھہِ!)  تۅہیہِ  چِھو  اہلِ  کتاب  سوال  کران  زِ  تۆہۍ  أنِو  تِمن  پیٚٹھ  (یکبارپوٗرٕ  لیٚکھنہٕ  آمٕژ)  کانٛہہ  کتاب  آسمانہٕ  وٲلِتھ،  تیٚلہِ  چُھ  تِمَو  موسیٰ  ہس  (علیہ  السلام)  تہِ  اَمہِ  کھۅتہٕ  بۆڈ  سوال  کۆرمُت،  تِمَو  اوس  وۆنمُت  زِ  اَسہِ  ہاو  اللہ  تعالیٰ  (سٕنز  ذات)  نَنہِ  وانہٕ،  پتہٕ  رٔٹۍ  تِم  تِہِندِ  (اَمہِ)  ظلمہٕ  (یعنی  گستاخانہٕ  سوال)  کہ  وجہ  کِنۍ  آسمٲنۍ  تۯٹہِ  (ییٚمہِ  سٍتۍ  تِم  موٗدۍ،پتہٕ  گٔے  موسیٰ  علیہ  السلام  سٕنٛد  دعا  سٍتۍ  زندٕہ)،  پتہٕ  بنوو  تِمَو  وۆژھ  (پَنُن  معبود)  اَمہِ  پتہٕ  تہِ  زِ  تِمن  نِشہِ  آسہٕ  (پزرٕچ  نشاندہی  کرن  واجِنہِ)  ٹاکارٕہ  نشانِیہِ  آمژٕ،  پتہٕ  کۆر  اَسہِ  اَمہِ  (جرمہٕ)  نِشہِ  تہِ  درگزر  تہٕ  اَسہِ  کۆر  موسیٰ  ہس  (علیہ  السلام،  تِمن  پیٚٹھ)  ٹاکارٕہ  غلبہٕ  عطا۔"
  },
  {
    "verse_id": 154,
    "translation": "تہٕ  (ییٚلہِ  یہوٗدیٚو  تورات  کیو  احکامَو  نِشہِ  بیٚیہِ  انکار  کۆرپتہٕ)  کۆر  اَسہِ  تِمن  (پۅختہٕ)  وعدٕہ  ہیٚنہٕ  خٲطرٕ  (کوہِ)  طورتِمن  پیٚٹھ  تھۆد  (تلتھ  اویزان)،  تہٕ  اَسہِ  فرموو  تِمن  زِتۆہۍ  گٔژھۍ  زیٚو  (ییٚمہِ  شہر  کہ)  دروازٕہ  (یعنی  بابِ  ایلیأ)  مٔنزۍ  سجدۂ  (شکر)  کران  کران  دٲخل،  تہٕ  اَسہِ  فرموو  تِمن  (مزید)  زِبٹہٕ  وارِدۅہ  (گاڈٕ  شکارکِس  ممانعت  کِس  حکمس  منٛزتہِ)  کٔرۍ  زیٚو  نہٕ  تجاوُزتہٕ  اَسہِ  اوس  تِمن  سیٚٹھاہ  تٲکیدی  وعدٕہ  ہیۆتمُت۔"
  },
  {
    "verse_id": 155,
    "translation": "پتہٕ  (یِم  سزا  تِمن  میٖلۍ  تِم)  ٲسۍتِہِندۍ  پنٕنۍ  وعدٕہ  پھُٹراونس  پیٚٹھ  تہٕ  اللہ  تعالیٰ  سٕندیٚن  آیاتن  ہٕندِس  انکار  (کِس  بنیادس  پیٚٹھ)  تہٕ  انبیاہن  ہٕندِس  ناحق  قتل  کرنس  پیٚٹھ،اَمہِ  علاوٕہ  تِہِنزِ  اَمہِ  کتھہِ  (ہٕندِ  وجہ)  کِنۍ  زِ  سانیٚن  دِلن  پیٚٹھ  چھے٘  غِلافہٕ  (کھٲلِتھ)،  (درحقیقت  اوس  نہٕ  یہِ)  بلکہ  چھے٘  اللہ  تعالیٰ  ہن  تِہِندِ  کفرٕ  کِنۍ  تِہِندیٚن  دِلن  پیٚٹھ  مۅہر  لگٲومٕژ،  لہٰذا،  اَنن  نہٕ  تِم  کینٛژَھو  وَرٲے  ایمان۔"
  },
  {
    "verse_id": 156,
    "translation": "تہٕ  (اَمہِ  علاوٕہ  یہِ  زِ)  تِہِند  (تَمہِ)  کفرٕ  تہٕ  کتھہِ  ہٕندِ  وجہ  کِنۍ  یُس  تِمَو  مریمس  (علیہا  السلام)  پیٚٹھ  زبردست  بہتان  کھول۔"
  },
  {
    "verse_id": 157,
    "translation": "تہٕ  تِہِندِ  اَمہِ  وَننہٕ  (یعنی  فخر  سان  دعویٰ  کرنہٕ)  کہ  وجہ  کِنۍ  (تہِ)  زِ  اَسہِ  چُھ  اللہ  تعالیٰ  سُنٛد  رسول،  مریم  سُنٛد  فرزند  عیسیٰ  مسیح  قتل  کۆرمُت،  حالانکہ  نَہ  کۆر  سُہ  تِمَو  قتل  تہٕ  نَہ  کھولُک  پھاسہِ  مگر  (سپُد  یہِ  زِ)  تِہِندِ  خٲطرٕ  آو  (کُستام  عیسیٰ  علیہ  السلامن  ہُنٛد)  ہم  شکل  بناونہٕ،  تہٕ  بے  شک  یِم  لُکھ  تِمن  متعلق  اختلاف  کران  چِھ  تِم  چِھ  پٔزۍپٲٹھۍ  (اَمہِ  قتل  کہ  حوالہٕ)  شکس  منٛز  ہیٚنہٕ  آمٕتۍ،  تِمن  چُھنہٕ  (حقیقتِ  حالُک)  کِہِنۍ  تہِ  علم  مگر  یہِ  زِ  گُمانٕچ  پٲروی  (چِھ  کران)،  تہٕ  تِمَو  کۆر  نہٕ  حقیقتس  منٛز  عیسیٰ  (علیہ  السلام)  قتل  کینہہ۔"
  },
  {
    "verse_id": 158,
    "translation": "بلکہ  کھٲلۍاللہ  تعالیٰ  ہن  تِم  پانس  کُن  (آسمانس  پیٚٹھ)،  تہٕ  اللہ  تعالیٰ  چُھ  غٲلب  حکمت  وول۔"
  },
  {
    "verse_id": 159,
    "translation": "تہٕ  (قیامتس  نکھہٕ  مسیح  علیہ  السلامن  ہٕنٛدِ  نٲزل  سپدن  کہ  وقتہٕ)  روزِ  نہٕ  اہلِ  کتابَو  منٛزٕ  کانٛہہ  (فردیا  فرقہٕ)  پتھ  کُن  یُس  نہٕ  عیسیٰ  ہس  (علیہ  السلام)  پیٚٹھ  تِہِندِ  مرنہٕ  برونٛہہ  ضرور  (صحیح  طریقہ)  ایمان  اَنہِ،  تہٕ  قیامت  کہ  دۅہ  آسن  عیسیٰ  (علیہ  السلام)  تِمن  پیٚٹھ  گواہ۔"
  },
  {
    "verse_id": 160,
    "translation": "پتہٕ  کٔرۍ  اَسہِ  یہوٗدین  ہٕندِ  ظلم  کہ  وجہ  کِنۍ  تِمن  پیٚٹھ  (کینہہ)  پاک  چیز  حرام  یِم  (گۅڈٕ)  تِہِندِ  خٲطرٕ  حلال  ٲسۍ  کرنہٕ  آمٕتۍ،  تہٕ  اَمہِ  وجہ  کِنۍ  (تہِ)  زِ  تِم  ٲسۍ  (لُکن)  اللہ  تعالیٰ  سٕنزِ  وَتہِ  نِشہِ  سیٚٹھاہ  زیادٕہ  پتھ  رَٹان۔"
  },
  {
    "verse_id": 161,
    "translation": "بیٚیہِ  تِہِندِ  سوٗد  رَٹنہٕ  کہ  وجہ  کِنۍ،  حالانکہ  تِمن  اوس  اَمہِ  نِشہِ  ٹھاکھ  آمُت  کرنہٕ،  بیٚیہِ  (میوٗل)  تِہِندیٚن  لُکن  ہٕندِ  غلط  طریقہٕ  مال  کھیٚنہٕ  کہ  وجہ  کِنۍ  (تہِ  تِمن  سزا)  تہٕ  اَسہِ  چُھ  تِمَو  منٛزٕ  کٲفرن  خٲطرٕ  دگ  تُلوُن  عذاب  تیار  کٔرِتھ  تھوومُت۔"
  },
  {
    "verse_id": 162,
    "translation": "البتہ  تِمَو  منٛزٕ  چِھ  پۅختہٕ  علمہٕ  وٲلۍ  تہٕ  مومن  لُکھ  تَتھ  (وحی)  پیٚٹھ  یۅسہٕ  تۅہیہِ  کُن  نٲزل  کرنہٕ  آیہِ  تہٕ  تَتھ  (وحی)  پیٚٹھ  یۅسہٕ  تۅہیہِ  برونٛہہ  نٲزل  چھے٘  کرنہٕ  آمٕژ  (برابر)  ایمان  انان،  تہٕ  تِم  (کِتھۍ  جان  چِھ  زِ)  نماز  قٲیِم  کرن  وٲلۍ  (چِھ)  تہٕ  زکوٰۃ  دِنہٕ  وٲلۍ  (چِھ)  بیٚیہِ  (چِھ)  اللہ  تعالیٰ  ہس  پیٚٹھ  تہٕ  قیامت  کِس  دۅہس  پیٚٹھ  ایمان  تھاون  وٲلۍ۔  یِتھِنٕے  لُکن  کرو  أسۍ  عنقریب  بۆڈ  اجر  عطا۔"
  },
  {
    "verse_id": 163,
    "translation": "(اے  ٹاٹھہِ!) بے  شک  چھے٘  اَسہِ  تۅہیہِ  کُن  (تِتھے  پٲٹھۍ)  وحی  سوٗزمٕژ  یِتھہٕ  پٲٹھۍ  اَسہِ  نوحس  (علیہ  السلام)  کُن  تہٕ  تِمن  پتہٕ  (دۆیِمیٚن)  پیغمبرن  کُن  سوٗزمٕژ  ٲس۔  تہٕ  اَسہِ  سوٗز  ابراہیمس  تہٕ  اسماعیلس  تہٕ  اسحاقس  تہٕ  یعقوبس  تہٕ  (تِہِندیٚن)  اولادن  بیٚیہِ  عیسیٰ  ہس  تہٕ  ایوبس  تہٕ  یونسس  تہٕ  ہارونس  تہٕ  سلیمانس  (علیہمُ  السلام)  کُن  (تہِ)  وحی،  تہٕ  اَسہِ  ٲس  داوٗدس  (علیہ  السلام  تہِ)  زبور  عطا  کٔرمٕژ۔"
  },
  {
    "verse_id": 164,
    "translation": "تہٕ  (اَسہِ  چِھ  کینہہ)  تِتھۍ  رسول  (سوٗزِمٕتۍ)  یہِندۍ  حالات  اَسہِ  (ییٚمہِ)  برونٛہہ  تۆہۍ  بوزنٲوِمٕتۍ  چِھو  تہٕ  (کینہہ)  تِتھۍ  رسول  تہِ  چِھ  (سوٗزِمٕتۍ)  یہِندۍ  حالات  اَسہِ  (وُنِیستام)  تۅہیہِ  چِھو  نہٕ  بوزنٲوِمٕتۍ  بیٚیہِ  کٔراللہ  تعالیٰ  ہن  موسیٰ  ہس  (علیہ  السلام)  سٍتۍ  (سیدِ  سیود)  کتھ (تہِ)۔"
  },
  {
    "verse_id": 165,
    "translation": "رسول  یِم  خۅش  خبر  دِنہٕ  وٲلۍ  تہٕ  کھۅژناون  وٲلۍ  ٲسۍ  (آے  اَمہِ  موجوب  سوزنہٕ)  تاکہ  (یِمن)  پیغمبرن  (ہٕنٛدِ  یِنہٕ)  پتہٕ  روزِ  نہٕ  لُکن  خٲطرٕ  اللہ  تعالیٰ  ہس  پیٚٹھ  کانٛہہ  عذر  باقی،  تہٕ  اللہ  تعالیٰ  چُھ  سیٚٹھاہ  غٲلب  حکمت  وول۔"
  },
  {
    "verse_id": 166,
    "translation": "(اے  ٹاٹھہِ!  کانٛہہ  أنۍ  تن  تُہٕندِس  نبوتس  پیٚٹھ  ایمان  یا  متہٕ  أنۍ  تن)  مگراللہ  تعالیٰ  چھ  (خۅد  اَمہِ  کتھہِ  ہٕنز)  گوٲہی  دِوان  زِ  یِکینٛژھاہ  تٔمۍ  تۅہیہِ  کُن  نٲزل  چُھ  فرموومُت،  تہِ  چُھن  پننہِ  علمہٕ  سٍتۍ  نٲزل  فرموومُت  تہٕ  فرشتہٕ  (تہِ)  چِھ  (تُہنٛدِ  خٲطرٕ)  گواہی  دِوان  تہٕ  اللہ  تعالیٰ  سُنٛد  گواہ  آسُن  (نُے)  چُھ  کٲفی۔"
  },
  {
    "verse_id": 167,
    "translation": "بے  شک  یِمَو  کفر  کۆر  (یعنی  محمدصلی  اللہ  علیہ  وسلمن  ہٕندِس  نبوّتس  کۆرُکھ  انکار)  تہٕ  (لُکھ)  رُکٲوِکھ  اللہ  تعالیٰ  سٕنزِ  وَتہِ  نِشہِ،  پٔزۍپٲٹھۍ  ڈٔلۍ  تِم  (حق  نِشہِ)  سیٚٹھاہ  دوٗر  گمرٲہی  منٛز۔"
  },
  {
    "verse_id": 168,
    "translation": "بے  شک  یِمَو  (اللہ  تعالیٰ  سٕنز  گوٲہی  نَہ  مٲنِتھ)  کفر  کۆر  تہٕ  (رسول  سٕنز  شان  نَہ  مٲنِتھ)  ظلم  کۆر،  اللہ  تعالیٰ  چُھنہٕ  ہرگز  (تِیُتھ)  زِ  تِمن  کرِ  مغفرت  تہٕ  نَہ  (چُھ  تِیُتھ  زِ  ٲخرتس  منٛز)  ہاوِ  تِمن  کانٛہہ  وَتھ۔"
  },
  {
    "verse_id": 169,
    "translation": "جہنم  چہِ  وَتہِ  ورٲے  یَتھ  منٛز  تِم  ہمیشہ  تہٕ  ہمیشہ  روزن،  تہٕ  یہِ  کٲم  چھے٘  اللہ  تعالیٰ  ہس  خٲطرٕ  سہل۔"
  },
  {
    "verse_id": 170,
    "translation": "اے  لوٗکو!  بے  شک  چُھ  ییٚمۍ  رسولن  (صلی  اللہ  علیہ  وسلم)  تۅہیہِ  نِشہِ  تُہٕندِس  ربّ  سٕندِطرفہٕ  حق  ہیٚتھ  تشریف  اۆنمُت،  لہٰذا،  أنِو  تۆہۍ  (یِمن  پیٚٹھ)  پننہِ  بہتری  خٲطرٕ  ایمان  تہٕ  ہرگاہ  تۆہۍکفر  (یعنی  یہِندِس  رسالتس  انکار)  کٔرِو  تیٚلہِ  (زٲنِو  زِسُہ  چُھ  تۅہیہِ  نِشہِ  بے  نیاز  تِکیازِ)  یِکینٛژھاہ  آسمانن  منٛزتہٕ  زمینس  منٛز  چُھ  پٔزۍپٲٹھۍ  چُھ  (سُہ  سورُے)  اللہ  تعالیٰ  سُندُے  تہٕ  اللہ  تعالیٰ  چُھ  وارٕ  پٲٹھۍ  زانن  وول  بۆڈ  حکمت  وول۔"
  },
  {
    "verse_id": 171,
    "translation": "اے  اہلِ  کتاب!  تۆہۍ  مَہ  گٔژِھو  پننِس  دیٖنس  منٛز  حدٕ  نیٚبر  نیٖرِتھ  تہٕ  اللہ  تعالیٰ  سٕندِ  س  شانس  منٛز  مَہ  ؤنِو  پَزرٕ  وَرٲے  کِہِنۍ،  حقیقت  چھے٘  صرف  یہِ  زِ  مسیح  عیسیٰ  ابن  مریم  (علیہ  السلام)  چُھ  اللہ  تعالیٰ  سُنٛد  رسول  تہٕ  تٔمۍ  سُنٛد  کلمہ  یُس  تٔمۍ  مریمس  کُن  واتنووتہٕ  تٔمۍ  (سٕندِ  طرفہٕ)  چُھ  اَکھ  روح۔  لہٰذا،  أنِو  تۆہۍاللہ  تعالیٰ  ہس  تہٕ  تٔمۍ  سٕندیٚن  رسولن  پیٚٹھ  ایمان،  بیٚیہِ  مَہ  ؤنِو  زِ  تۯے٘  چھ  (معبود)،  (اَمہِ  عقیدٕہ  نِشہِ)  پھیٖرِو  باز،  (یہِ)  چُھ  تُہٕندِ  خٲطرٕ  بہتر۔  بے  شک  چُھ  اللہ  تعالیٰ  ہٕے  یوت  کُن  معبود،  سُہ  چھ  اَمہِ  نِشہِ  پاک  زِ  تس  آسہِ  کانٛہہ  اولاد،  (سورُے  کینہہ)  چُھ  تٔمۍ  سُندُے  یِکینٛژھاہ  آسمانن  منٛز  چُھ  تہٕ  یِکینٛژھاہ  زمینس  منٛز  چُھ،  تہٕ  اللہ  تعالیٰ  سُنٛد  کارساز  آسُن  چُھ  سیٚٹھاہ۔"
  },
  {
    "verse_id": 172,
    "translation": "مسیح  (علیہ  السلام)  چُھنہٕ  اَمہِ  (کتھہِ)  نِشہِ  ہرگزعٲب  محسوس  کران  زِسُہ  آسہِ  اللہ  تعالیٰ  سُنٛد  بندٕہ  تہٕ  نَہ  چُھ  مقرب  فرشتن  (اَتھ  منٛز  کانٛہہ  عٲب  باسان)  تہٕ  یُس  کانٛہہ  تٔمۍ  سٕنزبندگی  (کرٕنۍ)  عٲب  زانہِ  تہٕ  تکبرکرِ  تیٚلہِ  کرِ  سُہ  عنقریب  یِتھیٚن  تمام  لُکن  پانس  نِشہِ  جمع۔"
  },
  {
    "verse_id": 173,
    "translation": "وۅنۍ  یِمَو  لُکو  ایمان  اۆن  تہٕ  نیک  عملہٕ  روٗدۍ  کران،  سُہ  دِیہِ  تِمن  پوٗرٕ  پوٗرٕ  اجر  تہٕ  (پتہٕ)  دِیَکھ  پننہِ  فضل  سٍتۍ  بیٚیہِ  زیادٕہ،  تہٕ  تِم  لُکھ  یِمَو  (اللہ  تعالیٰ  سٕندِ  عبادت  نِشہِ)  عٲب  محسوس  کۆر  تہٕ  کۆرُکھ  تکبر  تِمن  دِیہِ  سُہ  دگ  تُلوُن  عذاب،  تہٕ  تِم  نَہ  لبن  پننہِ  خٲطرٕ  اللہ  تعالیٰ  ہس  وَرٲے  کانٛہہ  دوست  تہٕ  نَہ  کانٛہہ  مددگار۔"
  },
  {
    "verse_id": 174,
    "translation": "اے  لوٗکو!  بے  شک  چھے٘  تۅہیہِ  نِشہِ  تُہٕندِس  ربّ  سٕندِ  طرفہٕ  (ذاتِ  محمدی  صلی  اللہ  علیہ  وسلمن  ہٕندِس  صورتس  منٛزعظیم  و  برترتہٕ  تھدِپایہِ  کِس  ذات  سٕنز  سارِوٕے  کھوتہٕ  زیادٕہ  مضبوط،  مکمل  تہٕ  واضح)  قاطع  دلیل  آمٕژ  تہٕ  اَسہِ  چُھ  تۅہیہِ  کُن  (أتھۍ  سٍتۍقرآن  کِس  صورتس  منٛز)  واضح  تہٕ  ٹاکارٕہ  نُور  (تہِ)  نٲزل  کۆرمُت۔  (یۆہے  نبی  تہٕ  یۆہے  قرآن  چِھ  ہمیشہ  خٲطرٕ  کٲفی) "
  },
  {
    "verse_id": 175,
    "translation": "وۅنۍ  یِمَو  لُکواللہ  تعالیٰ  ہس  پیٚٹھ  ایمان  اۆن  تہٕ  رۆٹُکھ  (تٔمۍ  سُنٛددامن)  مضبوطی  سان  تِمن  کرِ  عنقریب  (اللہ  تعالیٰ)  پننِس  (خاص)  رحمتس  تہٕ  فضلس  منٛز  دٲخل،  تہٕ  تِمن  ہاوِ  پانس  کُن  (واتنٕچ)  سیٚز  وَتھ۔"
  },
  {
    "verse_id": 176,
    "translation": "لُکھ  چِھو  تۅہیہِ  فتویٰ  (یعنی  شرعی  حکم)  پٕۯژھان۔  فرمٲوِو!  اللہ  تعالیٰ  چُھوتۅہیہِ  (بغیراولاد  تہٕ  بغیر  والدین  فوت  سپدن  وٲلِس)  کلالہٕ  ہس  (یعنی  تمۍسٕندِس  وراثتس)  متعلق  حکم  دِوان  زِ  ہرگاہ  کانٛہہ  تِیُتھ  شخص  فوت  سپدِیُس  بے  اولاد  آسہِ  مگر  تس  آسہِ  اَکھ  بیٚنہِ  تیٚلہِ  چُھ  تس  خٲطرٕ  تَمہِ  (مال)  منٛزنصف  (حصہٕ)  یُس  تٔمۍ  پتھ  کُن  تروومُت  چُھ،  تہٕ  (ہرگاہ  اَتھ  برعکس  بیٚنہِ  آسہِ  کلالہ  تیٚلہِ  آسہِ  تٔمۍ  سٕندِس  فوت  سپدن  کِس  صورتس  منٛز  تٔمۍ  سُنٛد)  بوے  آسہ  تمۍ  سُنٛد  (یعنی  بیٚنہِ  ہُنٛدمکمل)  وٲرث  ہرگاہ  نہٕ  تس  (بیٚنہِ)  کانٛہہ  اولاد  آسہِ،  پتہٕ  ہرگاہ  (کلالہٕ  بٲے  سٕندِس  فوت  سپدنس  پیٚٹھ)  زٕ  (بیٚننہِ  وٲرث)  آسن  تیٚلہِ  چُھ  تِہِندِ  خٲطرٕ  تَمہِ  (مال)  منٛز  زٕ  تِہٲیی  (ترییو  منٛزٕ  زٕ  حصہٕ)  یُس  تٔمۍ  پتھ  کُن  تروومُت  چُھ،  تہٕ  اگر  (بصورتِ  کلالہ  مرحوم  سٕندۍ)  کینہہ  بٲے  بیٚنہِ  مرد  (تہِ)  تہٕ  مستورات  (تہِ  وٲرث)  آسن  تیٚلہِ  آسہِ  (پۯتھ)  أکِس  مردٕ  سُنٛد  (حصہٕ)  دۅن  خاتونن  ہٕندِس  حصس  برابر۔  (یِم  احکام)  چُھ  اللہ  تعالیٰ  تُہٕندِ  خٲطرٕ  ویٚژھنٲوِتھ  بیان  فرماوان  تاکہ  تۆہۍ  روٗزِو  نہٕ  وَتہِ  ڈٔلِتھ  پکان،  تہٕ  اللہ  تعالیٰ  چُھ  پۯتھ  چیزس  وارٕ  پٲٹھۍ  زانن  وول۔"
  }
]