[
  {
    "verse_id": 1,
    "translation": "سٲری  تعریف  چِھ  اللہ  تعالیٰ  سٕندی  خٲطرٕ  ییٚمۍ  سٲری  آسمان  تہٕ  زمین  پٲدٕ  کٔرۍ،  بیٚیہِ  بناویٚن  اَنہِ  گٹہٕ  تہٕ  گاش،  توتہِ  چِھ  کٲفر  لُکھ  (بٲطل  معبودن)  پننِس  ربّس  برابر  زانان۔"
  },
  {
    "verse_id": 2,
    "translation": "(اللہ  تعالیٰ)  چُھ  سُے  ییٚمۍ  تۆہۍرَبِہ  دار  میٚژِ  نِشہِ  پٲدٕ  کٔرۍنَو  (یعنی  زمینس  پیٚٹھ  کۆرُن  انسٲنی  زندگی  ہُنٛد  کیمیٲیی  ابتدأ  اَمی  سٍتۍ)۔  پتہٕ  کۆر  تٔمۍ  (تُہٕندِ  موتُک)  میعاد  مقرر،  تہٕ  (قیامت  کہ  برپا  گژھنُک)  معیّنہٕ  وقت  چُھ  تٔسۍ  نِشہِ  (مقرر)،  (توتہِ)  چِھو  تۆہۍ  شک  کران۔"
  },
  {
    "verse_id": 3,
    "translation": "تہٕ  آسمانن  منٛز  تہٕ  زمینس  منٛز  چُھ  سُے  اللہ  تعالیٰ  ہٕے  یوت  (معبودِ  برحق)،  یُس  تُہٕنزٕ  کٔھٹِتھ  تہٕ  تُہٕنزٕ  ظٲہر  (تمام  کتھہٕ)  زانان  چُھ  تہٕ  یِکینٛژھاہ  تۆہۍ  کماوان  چِھو  سُہ  چُھ  (تَتھ  تہِ)  زانان۔"
  },
  {
    "verse_id": 4,
    "translation": "تہٕ  تِہندِس  ربّ  سٕنزو  نشٲنیو  منٛزٕ  چھَنہٕ  تِمن  نِشہِ  کانٛہہ  نشٲنی  یِوان  مگر  (یہِ  زِ)  تِم  چِھ  تَتھ  بُتھ  پھِران۔"
  },
  {
    "verse_id": 5,
    "translation": "پتہٕ  کۆر  تِمَو  بے  شک  (تِتھے  پٲٹھۍ)  حقس  (یعنی  قرآنس  تہِ)  انکار  ییٚلہِ  سُہ  تِمن  نِشہِ  (اللہ  تعالیٰ  سٕنزِ  نشٲنی  رٔنگۍ)  آو  وۅنۍ  چھے٘  جلدٕے  تِمن  نِشہِ  تَمہِ  چہِ  خبرٕ  واتن  واجِنہِ  یَتھ  تِم  مذاق  ٲسۍ  کران۔"
  },
  {
    "verse_id": 6,
    "translation": "کیا  تِمَو  وُچھنا  زِ  اَسہِ  کٲتیاہ  قوم  کٔرۍ  تِمن  برونٛہہ  ہلاک  یِمن  زمینس  منٛز  اَسہِ  (تِیُتھ  مستحکم)  اقتدار  اوس  دِیُتمُت  زِ  تِیُتھ  اقتدار  (تہٕ  دَڑیر)  دِیُتو  نہٕ  اَسہِ  تۅہیہِ  تہِ  تہٕ  اَسہِ  سوٗز  تِمن  پیٚٹھ  لگاتار  پیٚنہٕ  وول  روٗد  تہٕ  اَسہِ  کرِ  تِمن  (مکانن  تہٕ  محلن)  بٔنۍ  کِنۍکۅلہٕ  جٲری،  پتہٕ  کٔرۍ  اَسہِ  تِم  (اَمہِ  قٔسمٕچ  عٲش  واجِنۍ  زندگی  دِنہٕ  باوجود)  تِہٕندیٚن  گناہن  ہٕندِ  بٲعث  ہلاک  تہٕ  تِہِندِ  پتہٕ  کرِ  اَسہِ  بدل  اُمّتہ  پٲدٕ۔"
  },
  {
    "verse_id": 7,
    "translation": "تہٕ  ہرگاہ  أسۍ  تۅہیہِ  پیٚٹھ  کاغذس  پیٚٹھ  لیٚکھِتھ  کتاب  نٲزل  کرہَو  پتہٕ  ہرگاہ  یِم  لُکھ  تَتھ  پنٕنۍ  اَتھہٕ  تہِ  لاگہَن  تیٚلہِ  (تہِ)  وَنہَن  ﴿کٲفرلُکھ  یی)  زِ  یہِ  چُھنہٕ  ٹاکارٕہ  سِحرٕ  وَرٲے  (بیٚیہِ)  کِہِنۍ۔"
  },
  {
    "verse_id": 8,
    "translation": "تہٕ  تِم  (کفّار)  چِھ  ونان  زِ  أمِس  (رسولِ  مکرم  صلی  اللہ  علیہ  وسلمس)  پیٚٹھ  کیازِ  آو  نہٕ  کانٛہہ  فرشتہٕ  نٲزل  کرنہٕ  (یُس  أسۍ  نٔنۍ  پٲٹھۍ  وُچھہون  تہٕ  سُہ  کرِہے  یُہُنٛد  تصدیق)  تہٕ  اگر  اَسہِ  فرشتہٕ  نٲزل  کۆرمُت  آسِہے  تیٚلہِ  آسہِ  ہے  (یہِٕنز)  کتھٕے  مۅکلیمٕژ،  پتہٕ  یِیہِ  ہے  نہٕ  یِمن  (رَژھ  تہِ)  مہلت  دِنہٕ۔"
  },
  {
    "verse_id": 9,
    "translation": "9۔  تہٕ  اگر  اَسہِ  رسول  فرشتہٕ  آسہِ  ہے  بنوومُت  تیٚلہِ  تہِ  آسہِ  ہے  سُہ  انسان  (سٕنزِ  شکلہِ)  بنوومُت  تہٕ  أسۍ  تراوہَو  تِمن  پیٚٹھ  (تَمہِ  پتہٕ  تہِ)  سُے  شک  یُس  شک  (تہٕ  اِلتباس)  تِم  (وُنۍ  کیٚنس)  کران  چِھ  (یعنی  تٔمۍ  سٕنزظٲہری  شکل  وُچِھتھ  تہِ  ونہن  زِ  یہِ  چُھ  سٲنی  پٲٹھۍ  بشر)۔"
  },
  {
    "verse_id": 10,
    "translation": "تہٕ  بے  شک  روٗد  تۅہیہِ  برونٛہہ  (تہِ)  رسولن  سٍتۍ  مذاق  کرنہٕ  یِوان۔  پتہٕ  رٔٹۍتِمَو  منٛزٕ  مسخرِل  کرن  وٲلۍ  (حقٕکۍ)  تٔمی  (عذابن)  یَتھ  تِم  مذاق  ٲسۍ  کران۔"
  },
  {
    "verse_id": 11,
    "translation": "فرمٲوِو  زِ  تۆہۍ  پٔکوِپھیٖرو  زمینس  پیٚٹھ،  پتہٕ  وُچِھو  (عبرت  چہِ  نظرِ  سٍتۍ)  زِ  (حقس)  بُتھ  پھِرن  والیٚن  ہُنٛد  انجام  کیا  سپُد۔"
  },
  {
    "verse_id": 12,
    "translation": "تو٘ہۍ  فرمٲوِو  (یِمن  سوال)  زِآسمانن  منٛزتہٕ  زمینس  منٛز  یِکینٛژھاہ  چُھ  (سُہ)  کٔمۍ  سُنٛد  چُھ؟  (پتہٕ)  فرمٲوِیوٗکھ  (یِتہِ)  زِاللہ  تعالیٰ  سُندُے  چُھ،  تٔمۍ  چِھ  پننِس  ذاتس  پیٹھ  (یعنی  کرمہ  کس  ذمس  پیٹھ)  رحمت  لٲزِم  کٔرمژ،  سُہ  کریو  تۅہیہِ  قیامت  کہ  دۅہ  یَتھ  منٛز  نہٕ  کانٛہہ  شک  چُھ  ضرور  جمع۔  یِمَو  پنٕنۍ  پان  (ہمیشہ  خٲطرٕ)  خسارس  منٛز  ترٲوِمٕتۍ  چِھ،  تِم  اَنن  نہٕ  ایمان۔"
  },
  {
    "verse_id": 13,
    "translation": "تہٕ  سُہ  (سورُے  مخلوق)  یُس  رٲژمنٛز  تہٕ  دۅہس  منٛز  آرام  چُھ  کران،  چُھ  تٔمۍ  سُندُے،  تہٕ  سُہ  چُھ  وارٕ  پٲٹھۍ  بوزن  وول  زانن  وول۔"
  },
  {
    "verse_id": 14,
    "translation": "فرمٲوِو،  کیا  بہٕ  بناونہٕ  بیٚیہِ  کانٛہہ  (عبادت  خٲطرٕ  پَنُن)  دوست  (تس)  اللہ  تعالیٰ  ہس  ورٲے  یُس  آسمانن  ہُند  تہٕ  زمینُک  پٲدٕ  کرن  وول  چُھ  تہٕ  سُہ  چُھ  (سارِنٕے)  کھیاوان  تہٕ  (پانس)  چُھنہ  (تس)  کھیاوُن  پیٚوان۔  فرمٲوِو،  مے٘  چُھ  حکم  آمُت  دِنہٕ  زِ  بہٕ  سپدٕ  (تس  برونٛہہ  کنہِ)  سارِوٕے  بروٗنٹھِم  (کلہٕ  نۆمراون  وول)  مسلمان  تہٕ  (یِتہِ  چُھ  آمُت  فرماونہٕ  زِ)  تۆہۍ  سپٕدۍ  زیٚو  نہٕ  ہرگز  تہِ  مشرکو  منٛزٕ۔"
  },
  {
    "verse_id": 15,
    "translation": "فرمٲوِو  زِ  بے  شک  چُھس  بہٕ  بٔڈِس  عذاب  کِس  دۅہس  کھۅژان،  اگر  بہٕ  پننِس  ربّ  سٕنز  نافرمٲنی  کرٕ  (وۅنۍ  کِتھہٕ  پٲٹھۍ  چُھ  یہِ  ممکن)۔"
  },
  {
    "verse_id": 16,
    "translation": "تَمہِ  دۅہ  ییٚمِس  شخصس  نِشہِ  سُہ  (عذاب  واپس)  پھِرنہٕ  آو  تیٚلہِ  کۆر  بے  شک  (اللہ  تعالیٰ  ہن)  تس  پیٚٹھ  رحم،  تہٕ  یٔہے  (اُخروی  بخشش)  چھے٘  ٹاکارٕہ  کامیٲبی۔"
  },
  {
    "verse_id": 17,
    "translation": "تہٕ  اگر  اللہ  تعالیٰ  ژے٘  کانٛہہ  تکلیف  واتنٲوی  پتہٕ  چُھنہٕ  تس  وَرٲے  سُہ  دوٗر  کرن  وول  کانٛہہ،  تہٕ  اگر  سُہ  ژے٘  کانٛہہ  رٕژر  واتنٲوی  تیٚلہِ  چُھ  سُہ  پۯتھ  چیزس  پیٚٹھ  وارٕ  پٲٹھۍ  قدرت  تھاوان۔"
  },
  {
    "verse_id": 18,
    "translation": "تہٕ  سُے  چُھ  پننیٚن  بندن  پیٚٹھ  غٲلب،  بیٚیہِ  چُھ  سُہ  سیٚٹھاہ  حکمت  وول  خبردار۔"
  },
  {
    "verse_id": 19,
    "translation": "تۆہۍفرمٲوِو  (یِمن  سوال  کٔرِتھ)  زِگوٲہی  دِنِس  منٛز  کُس  چُھ  سارِوٕے  کھۅتہٕ  سَرس؟  تۆہی  فرمٲوِیوٗکھ  زِ  اللہ  تعالیٰ  چُھ  مے٘  تہٕ  تۅہیہِ  درمیان  گواہ،  تہٕ  مے٘  کُن  چُھ  یہِ  قرآن  اَمہِ  موجوب  وحی  آمُت  کرنہٕ  زِ  اَمہِ  ذریعہ  کھۅژناوَو  تۆہۍ  تہٕ  ہرکانٛہہ  سُہ  شخص  یَس  تام  (یہِ  قرآن)  واتہِ۔  کیا  تۆہۍ  چِھوٕ  پٔزۍپٲٹھۍ  اَمہِ  کتھہِ  ہٕنز  گوٲہی  دِوان  زِاللہ  تعالیٰ  ہس  وَرٲے  چِھ  باقی  معبود  (تہِ)؟  تۆہۍ  فرمٲوِو،  بہٕ  چُھس  نہٕ  (اَمہِ  غلط  کتھہِ  ہٕنز)  گوٲہی  دِوان،  فرمٲوِیوٗکھ،  بس  معبود  چُھ  صرف  سُے  اَکھ  تہٕ  بہٕ  چُھس  تِمَو  (تمام)  چیزو  نِشہِ  بیزار  یِم  تۆہۍ  (اللہ  تعالیٰ  سٕندۍ)  شریک  چِھووکھ  ٹٔھہراوان۔"
  },
  {
    "verse_id": 20,
    "translation": "تِم  لُکھ  یِمن  اَسہِ  کتاب  ٲس  دِژمٕژ  چِھ  ییٚمِس  (نبی  آخرالزمان  صلی  اللہ  علیہ  وسلمس)  تِتھے  پٲٹھۍ  پۯزناوان  یِتھہٕ  پٲٹھۍ  پننیٚن  نیٚچویٚن  پۯزناوان  چِھ،  یِمَو  پنٕنۍ  نفس  (ہمیشہ  روزن  وٲلِس)  خسارس  منٛز  تۯٲوِمٕتۍ  چِھ  لہٰذا  اَنن  نہٕ  تِم  ایمان۔"
  },
  {
    "verse_id": 21,
    "translation": "تہٕ  تس  کھۅتہٕ  بۆڈ  ظٲلم  کُس  ہیٚکہِ  ٲسِتھ  ییٚمۍ  اللہ  تعالیٰ  ہس  پیٚٹھ  اَپُز  بہتان  مَٹہِ  کھول  یا  کۆرُن  تٔمۍ  سٕندیٚن  آیاتن  انکار؟  بے  شک  لبن  نہٕ  ظٲلم  لُکھ  کامیٲبی۔"
  },
  {
    "verse_id": 22,
    "translation": "تہٕ  ییٚمہِ  دۅہ  أسۍ  سٲری  جمع  کروکھ،  پتہٕ  وَنَو  أسۍ  تِمن  لُکن  یِم  شرک  ٲسۍ  کران،  تُہٕندۍ  تِم  شریک  کتہِ  چِھ  یِم  تۆہۍ  (معبود)  ٲسوکھ  زانان۔"
  },
  {
    "verse_id": 23,
    "translation": "پتہٕ  روزِ  نہٕ  تِمن  (کانٛہہ)  عذر  اَمہِ  ورٲے  زِ  تِم  ونن  اَسہِ  چُھ  پننِس  ربّ  سُنٛد  قسم  أسۍ  ٲسۍ  نہٕ  مشرک۔"
  },
  {
    "verse_id": 24,
    "translation": "وُچِھو  تِمَو  کِیُتھ  اَپُز  وۆن  خۅد  پننِس  پانس  پیٚٹھ  تہٕ  یُس  بہتان  تِم  (دُنیاہس  منٛز)  گران  ٲسۍ  سُہ  گۆو  تِمن  نِشہِ  غٲب۔"
  },
  {
    "verse_id": 25,
    "translation": "تہٕ  تِمن  منٛز  چِھ  کینہہ  تِم  (تہِ)  یِم  تۅہیہِ  کُن  کَن  دٲرِتھ  چِھ  روزان  مگراَسہِ  چِھ  تِہِندی٘ن  دِلن  پی٘ٹھ  (تِہِنز  پننہِ  بد  نیتی  کِنۍ)  پردٕہ  تۯ  ٲوِمٕتۍ  (وۅنۍ)  چُھنہٕ  (تِہِندِ  خٲطرٕ)  ممکن  زِ  تِم  ہی٘کن  یَتھ  (قرآنس)  سمجھِتھ  تہ  (اَسہِ)  چُھ  تِہِندی٘ن  کنن  تھو٘پ  دِیُتمُت،  تہٕ  ہرگاہ  تِم  تمام  نِشٲنیہِ  (نَنہِ  وانہٕ  تہِ)  وُچھن  تَمہِ  پتہٕ  (تہِ)  اَنن  نہٕ  اَتھ  پی٘ٹھ  ایمان۔  حتیٰ  کہ  یی٘لہِ  تۅہیہِ  نِشہِ  چِھ  واتان،  تۅہیہِ  سٍتۍ  چِھ  ژُوان  (تَمہِ  ساعتہٕ)  چِھ  کٲفر  لُکھ  ونان  زِ  یہ  (قرآن)  چُھنہٕ  برونٛٹھِمی٘ن  لُکن  ہٕنزو  اَپزی٘و  دٔلیلو  وَرٲے  کِہِنۍ  (تہِ)۔"
  },
  {
    "verse_id": 26,
    "translation": "تہٕ  تِم  چِھ  (باقین)  أمِس  (نبی  سٕندِ  اتباع  تہٕ  قرآن)  نِشہِ  رُکاوان  تہٕ  (پانہٕ  تہِ)  چِھ  اَمہِ  نِشہِ  دوٗر  ژَلان،  تہٕ  تِم  چِھ  محض  پننیٚنے  نفسن  ہلاک  کران  تہٕ  تِمن  چُھنہٕ  (اَمہِ  ہلاکتُک)  شعور  (تہِ)۔"
  },
  {
    "verse_id": 27,
    "translation": "اگر  تۆہۍ  (تِم  تَمہِ  وقتہٕ)  وُچھوٗکھ  ییٚلہِ  تِم  نارس  (بٹھس)  پی٘ٹھ  کھڑا  یِن  کرنہٕ،  پتہٕ  وَنن،  اے  کاش!  أسۍ  یِمہَو  (دنیاہس  کُن)  واپس  پھِرنہٕ  وۅنۍ  پھِرہو  نہٕ  أسۍ  ربّ  سٕندیٚن  آیاتن  (زانٛہہ)  بُتھ  تہٕ  سپدَہو  ایمان  والیٚو  منٛزٕ۔"
  },
  {
    "verse_id": 28,
    "translation": "(اَتھ  اقرارس  منٛز  چُھنہٕ  کانٛہہ  پَزر)  بلکہ  چُھ  تِمن  پیٚٹھ  سُہ  (سورُے  کینہہ)  ظٲہر  سپُدمُت  یہِ  تِم  برونٛٹھ  ٲسۍ  کٔھٹِتھ  تھاوان،  تہٕ  ہرگاہ  تِم  (دنیاہس  منٛز)  واپس  پھِرنہٕ  (تہِ)  یِن  (پتہٕ)  کرن  تی  ییٚمہِ  نِشہِ  تِمن  ٹھاکھ  اوس  کرنہٕ  آمُت،  تہٕ  بے  شک  چِھ  تِم  (پکہٕ)  اَپزِیٲرۍ۔"
  },
  {
    "verse_id": 29,
    "translation": "تہٕ  تِم  روزن  (یی)  ونان  (یِتھہٕ  کنۍ  تِمَو  گۅڈٕ  اوس  وۆنمُت)  زِ  سانہِ  ییٚمہِ  دنیٲوی  زندگی  وَرٲے  چھَنہٕ  (بیٚیہِ)  کانٛہہ  زندگی  تہٕ  أسۍ  یِمَو  نہٕ  (مرنہٕ  پتہٕ)  تُلنہٕ۔"
  },
  {
    "verse_id": 30,
    "translation": "تہٕ  اگر  تۆہۍ  (تِم  تَمہِ  وقتہٕ)  وُچھوٗکھ  ییٚلہِ  تِم  پننِس  ربّ  سٕنٛدِس  دربارس  منٛز  کھڑا  یِن  کرنہٕ  (تہٕ  تِمن)  فرماوِ  اللہ  تعالیٰ،  کیا  یہِ  (زندگی)  چھَنا  حق  (پتہٕ)  ونن  کیازِ  نہٕ،  سٲنِس  ربّ  سُنٛد  قسم  (یہِ  چھے٘  حق،  پتہٕ)  فرماوِ  اللہ  تعالیٰ،  لہٰذا  وُچِھو  (وۅنۍ)  تۆہۍ  عذابُک  مزٕہ،  اَمہِ  وجہ  کِنۍ  زِ  تۆہۍ  ٲسۍوٕکفر  کران۔"
  },
  {
    "verse_id": 31,
    "translation": "لہٰذا  روٗدۍ  تِتھۍ  لُکھ  خسارس  منٛزیِمَو  اللہ  تعالیٰ  سندس  ملاقاتس  انکار  کۆریۆت  تام  زن  اچانک  تِمن  نِشہِ  قیامت  واتہِ  (پتہٕ)  ونن  ہاے  افسوٗس!  اَسہِ  پیٚٹھ،  یُس  اَسہِ  اَتھ  (قیامتس  پیٚٹھ  ایمان  اننہٕ  کِس)  بارس  منٛز  (خطا)  کۆر  تہٕ  تِم  آسن  پننیٚن  شانن  پیٚٹھ  پننۍ  (گناہن  ہٕنٛدۍ)  بور  تُلِتھ۔  بوٗزِو  سُہ  چُھ  سخ  خراب  بور  یُس  تِم  تُلان  چِھ۔"
  },
  {
    "verse_id": 32,
    "translation": "تہٕ  دنیٲوی  زندگی  (ہُنٛد  عیش  وعشرت)  چھَنہٕ  گِندنہٕ  تہٕ  تماشہِ  وَرٲے  کِہِنۍ  تہٕ  پٔزۍپٲٹھۍ  چُھ  ٲخرتُک  گرے  تِمن  لُکن  خٲطرٕ  بہتر  یِم  تقویٰ  چِھ  اختیار  کران،  کیا  تۅہیہِ  چُھونا  (یہِ  پزر)  فکرِ  تران۔"
  },
  {
    "verse_id": 33,
    "translation": "(اے  ٹاٹھہِ!)  بے  شک  چِھ  أسۍ  زانان  زِ  سۅ  (کتھ)  چھَو  تۅہیہِ  یقینا  غمگین  کران  یۅسہٕ  یِم  لُکھ  ونان  چِھ۔  یِم  چِھنہٕ  تۅہیہِ  بُتھ  پھِران  البتہ  (پزر  چُھ  یہِ  زِ)  ظٲلِم  لُکھ  چِھ  اللہ  تعالیٰ  سٕندیٚو  آیاتو  نِشی  انکار  کران۔"
  },
  {
    "verse_id": 34,
    "translation": "تہٕ  بے  شک  آو  تۅہیہِ  برونٛہہ  (تہِ  واریاہن)  رسولن  بُتھ  پھِرنہٕ  مگر  تِمَو  کۆر  بُتھ  پھِرنس  تہٕ  تکلیف  واتناونس  پیٚٹھ  صبر،  یۆت  تام  تِمن  سون  مدد  ووت  تہٕ  اللہ  تعالیٰ  سٕنزن  کتھن  (یعنی  وعدن)  چُھنہٕ  کانٛہہ  بدلاون  وول  تہٕ  بے  شک  چھے٘  تۅہیہِ  نِشہِ  (دل  کہ  تسکین  خٲطرٕ)  رسولن  ہٕنزٕ  خبرٕ  آمژٕ۔"
  },
  {
    "verse_id": 35,
    "translation": "تہٕ  ہرگاہ  تۅہیہِ  پیٚٹھ  تِہٕنز  روگردٲنی  ناگوار  چھے٘  گُزران  (تہٕ  تۆہۍ  چِھو  پۯتھ  صورتس  منٛز  یَژھان  زِ  تِم  گٔژھۍ  ایمان  اَنٕنۍ)  تیٚلہِ  ہرگاہ  تۆہۍ  (یہِ)  کٔرِتھ  ہیٚکوِ  زِ  زمینس  منٛز  (وَسن  واجِنۍ)  کانٛہہ  سرۅنگ  یا  آسمانس  منٛز  (کھسن  واجِنۍ)  کانٛہہ  ہیر  ژھٲنڈِوٗ  پتہٕ  أنِو  (تِمن  ہاونہٕ  خٲطرٕ)  تِمن  نِشہِ  کانٛہہ  (خاص)  نشٲنی  (تِم  اَنن  نہٕ  تَمہِ  پتہٕ  تہِ  ایمان)،  تہٕ  اگر  اللہ  تعالیٰ  ییٚژِھہ  ہے  تیٚلہِ  کرِہے  تِمن  ہدایتس  پیٚٹھ  ضرور  جمع،  لہٰذا  مَہ  گٔژھِو  تۆہۍ  (پننہِ  رحمت  تہٕ  شفقت  کہ  بے  حساب  جوشہِ  کِنۍ  تِہِنزِ  بدبختی  نِشہِ)  بے  خبر۔"
  },
  {
    "verse_id": 36,
    "translation": "کتھ  چھے٘  یہِ  زِ  (حقٕچ  دعوت)  چِھ  صرف  تِمَے  لُکھ  قبول  کران  یِم  (تَتھ  پَزِ  دل  سان)  بوزان  چِھ،  تہٕ  مۅردن  (یعنی  حقس  انکار  کرن  والیٚن)  تُلہِ  اللہ  تعالیٰ  (کفرٕکِس  حالتس  منٛزٕے  قبرو  منٛزٕ)  پتہٕ  یِن  تِم  تٔسۍ  (ربّس)  کُن  (یس  تِم  انکار  ٲسۍکران)  واپس  نِنہٕ۔"
  },
  {
    "verse_id": 37,
    "translation": "تہٕ  تِمَو  وۆن  زِ  أمِس  رسولس  (صلی  اللہ  علیہ  وسلم)  پیٚٹھ  کیازِ  آیہِ  نہٕ  أمۍ  سٕندِس  ربّ  سٕنٛدِ  طرفہٕ  (پۯتھ  وقتہٕ  سٍتۍ  روزن  واجِنۍ)  کانٛہہ  نشٲنی  نٲزل  کرنہٕ؟  فرمٲوِیوٗکھ،  بے  شک  چُھ  اللہ  تعالیٰ  اَتھ  کتھہِ  پیٚٹھ  (تہِ)  قدرت  تھاوان  زِ  سُہ  کرِکانٛہہ  (تِژھ)  نشٲنی  نازل  البتہ  یِمَو  منٛز  چِھنہٕ  اکثر  لُکھ  (تٔمۍ  سٕنزدانٲیی)  زانان۔"
  },
  {
    "verse_id": 38,
    "translation": "تہٕ  (اے  انسانو!)  کانٛہہ  تہِ  پکن  پھیرن  وول  (جانور)  تہٕ  جاناواریُس  پننیو  دۅیو  نریٚو  سٍتۍ  وُڈان  آسہِ  چُھنہٕ  (تِیُتھ)  مگر  یہِ  زِ  (واریاہن  صفتن  منٛز)  چِھ  تِم  سٲری  تۅہی  ہِوۍ  طبقہٕ،  اَسہِ  تۯوو  نہٕ  کتابِہ  منٛز  کانٛہہ  چیز  (یُس  وضاحت  سان  یا  اشارٕہ  پٲٹھۍ  بیان  آسہِ  نہٕ  کۆرمُت)  پتہٕ  یِن  سٲری  (لُکھ)  پننِس  ربّس  نِشہِ  جمع  کرنہٕ۔"
  },
  {
    "verse_id": 39,
    "translation": "تہٕ  یِمَو  لُکو  سانیٚن  آیاتن  انکار  کۆر  تِم  چِھ  زٔرۍ  تہٕ  کٔلۍ،  اَنہِ  گٹن  منٛز  چِھ  (رٲوِتھ  پکان)۔  اللہ  تعالیٰ  یَس  یَژھان  چُھ  تس  چُھ  (حق  کہ  انکارکِنۍ  تہٕ  ضدٕ  کِنۍ)  گمراہ  کران،  تہٕ  یَس  یژھان  چُھ  تس  چُھ  (حق  قبول  کرنہٕ  کِنۍ)  سیٚزِ  وَتہِ  پیٚٹھ  لاگان۔"
  },
  {
    "verse_id": 40,
    "translation": "تۆہۍ  فرمٲوِو  (یِمن  کٲفرن)،  یہِ  ؤنۍ  تَوہرگاہ  تۅہیہِ  پیٚٹھ  اللہ  تعالیٰ  سُنٛد  عذاب  یِیہِ  یاتۅہیہِ  پیٚٹھ  یِیہِ  قیامت،  کیا  تیٚلہِ  تہِ  لٲیِوا  (تَمہِ  وقتہٕ  عذاب  نِشہِ  بچنہٕ  خٲطرٕ)  اللہ  تعالیٰ  ہس  وَرٲے  بیٚیہِ  کٲنسہِ  ناد؟  (ؤنِو)  اگر  تۆہۍ  پٔزۍیٲرۍ  چِھو۔"
  },
  {
    "verse_id": 41,
    "translation": "(تہِ  چُھنہٕ  ہرگز  ممکن)  بلکہ  چِھو  تۆہۍ  (وُنۍکیٚن  تہِ)  تٔسۍ  (اللہ  تعالیٰ  ہس)  ناد  لایان  پتہٕ  اگر  سُہ  ییٚژِھہ  تیٚلہِ  چُھ  تِم  (مصیبت)  دوٗر  کران  یہِندِ  خٲطرٕ  تۆہۍ  (تس)  ناد  چِھو  لایان  تہٕ  (تَمہِ  وقتہٕ)  چِھو  تۅہیہِ  تِم  (پۅتٕلۍ)  مٔشِتھ  گژھان  یِم  تۆہۍ  (اللہ  تعالیٰ  سٕندۍ)  شریک  چِھو  بناوان۔"
  },
  {
    "verse_id": 42,
    "translation": "تہٕ  بے  شک  سوٗزۍ  اَسہِ  تۅہیہِ  برونٛہہ  واریاہن  اُمّتن  کُن  رسول،  پتہٕ  رٔٹۍ  اَسہِ  تِم  (نافرمٲنی  ہٕندِ  بٲعث)  تنگدستی  تہٕ  تکلیف  کہ  ذریعہ  تاکہ  تِم  کرن  (عٲجزی  تہٕ  انکسٲری  سان)  زارٕ  پارٕ۔"
  },
  {
    "verse_id": 43,
    "translation": "پتہٕ  ییٚلہِ  تِمن  تام  سون  عذاب  ووت  تیٚلہِ  کیازِ  کٔر  نہٕ  تِمَو  عٲجزی  تہٕ  زٲری؟  مگر  (حقیقت  چھے٘  یہِ  زِ)  تِہِندۍ  دل  ٲسۍ  سخت  گٔمٕتۍ  تہٕ  شیطانن  ٲسۍ  تِہِندِ  خٲطرٕ  تِم  (گناہ)  شوٗبدار  بنٲوِتھ  ہٲوِمٕتۍ  یِم  تِم  کران  ٲسۍ۔"
  },
  {
    "verse_id": 44,
    "translation": "پتہٕ  ییٚلہِ  تِمَو  سۅ  نصیحت  مٔشرٲو  یۅسہٕ  تِمن  کرنہٕ  ٲس  آمٕژ،  پتہٕ  ترٲوۍ  اَسہِ  (تِم  پننِس  انجامس  تام  واتناونہٕ  خٲطرٕ)  تِمن  پیٚٹھ  پۯتھ  چیزٕکۍ  (فراوٲنی  ہٕنٛدۍ)  دروازٕہ  یَلہٕ۔  اۆت  تام  زِ  ییٚلہِ  تِم  تِمَو  چیزو  (ہٕندیٚو  لذتَو  تہٕ  راحتو)  سٍتۍ  سیٚٹھاہ  خۅش  (سپدِتھ  مدہوش)  گٔے  یِم  تِمن  دِنہٕ  ٲسۍ  آمٕتۍ،  پتہٕ  رٔٹۍاَسہِ  تِم  اچانک  (عذابس  منٛز)  تہٕ  تَمہِ  ساعتہٕ  روٗدۍ  تِم  مایوٗس  گٔژِھتھ۔"
  },
  {
    "verse_id": 45,
    "translation": "یِتھہٕ  پٲٹھۍ  آو  ظلم  کرن  والہِ  قومُک  موٗل  ژٹنہٕ،  تہٕ  تمام  تعریف  چِھ  اللہ  تعالیٰ  سٕندی  خٲطرٕ  یُس  تمام  عالمن  ہُنٛد  پروردگار  چُھ۔"
  },
  {
    "verse_id": 46,
    "translation": "(یِمن)  فرمٲوِو  زِ  تۆہۍ  ؤنۍ  تَو  ہرگاہ  اللہ  تعالیٰ  تُہُنٛد  بوزنُک  طاقت  تہٕ  تُہٕنز  أچھ  نِیہِ  تہٕ  تُہٕندیٚن  دِلن  پیٚٹھ  لگاوِ  مۅہر  (تیٚلہِ)  کُس  چُھ  اللہ  تعالیٰ  ہس  وَرٲے  تِیُتھ  معبود  یُس  یِمہٕ  (نعمتہٕ  دُبارٕہ)  تۅہیہِ  نِشہِ  اَنہِ  ؟  وُچِھو  أسۍ  کِتھہٕ  پٲٹھۍ  چِھ  رنگہٕ  رنگہٕ  آیات  بیان  کران۔  اَمہِ  پتہٕ  (تہِ)  چِھ  تِم  روگردٲنی  کران  گژھان۔"
  },
  {
    "verse_id": 47,
    "translation": "تۆہۍ  فرمٲوِو  (یِمن  یِتہِ)  زِ  تۆہۍ  ؤنِو  مے٘  اگر  تۅہیہِ  پیٚٹھ  اللہ  تعالیٰ  سُنٛد  عذاب  اچانک  یا  نَنہ  وانہٕ  یِتھ  پیٚیہِ  تیٚلہِ  کیا  ظٲلم  قومہٕ  وَرٲے  یِیا  (بیٚیہِ  کانٛہہ)  ہلاک  کرنہٕ؟"
  },
  {
    "verse_id": 48,
    "translation": "تہٕ  أسۍ  چِھنہٕ  پیغمبر  سوزان  مگر  خۅش  خبر  بوزناون  وٲلۍ  تہٕ  کھۅژناون  وٲلۍ  بنٲوِتھ،  لہٰذا  ییٚمۍ  شخصن  ایمان  اۆن  تہٕ  (عملی  طور)  سپُد  درست  تیٚلہِ  نَہ  آسہِ  تِمن  پیٚٹھ  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 49,
    "translation": "تہٕ  یِمَو  لُکو  سانیٚن  آیاتن  انکارکۆرتِمن  دِیہِ  عذاب  ضرور  تھپھ،  اَمہِ  وجہ  کِنۍ  زِ  تِم  ٲسۍ  نافرمٲنی  کران۔"
  },
  {
    "verse_id": 50,
    "translation": "تۆہۍ  فرمٲوِو  (یِمن  کٲفرن)  زِ  بہٕ  چُھسَو  نہٕ  تۅہیہِ  (یہِ)  ونان  زِ  مے٘  نِش  چِھ  اللہ  تعالیٰ  سٕنٛدۍ  خزانہٕ  تہٕ  نَہ  چُھس  بہٕ  پٲنۍ  پانے  غیب  زانان  تہٕ  نَہ  چُھسَو  بہٕ  تۅہیہِ  (یہِ)  ونان  زِ  بہٕ  چُھس  فرشتہٕ۔  بہٕ  چُھس  صرف  تَمی  (حُکمٕچ)  پٲروی  کران  یُس  مے٘  کُن  وحی  چُھ  یِوان  کرنہٕ۔  فرمٲوِیوٗکھ،  کیا  اۆن  تہٕ  گاشدار  ہیٚکنہٕ  برابر  ٲسِتھ؟  کیا  تۆہۍ  چِھو  نا  تیٚلہِ  غور  کران؟"
  },
  {
    "verse_id": 51,
    "translation": "تہٕ  تۆہۍ  کھۅژنٲوِیوٗکھ  ییٚمہِ  (قرآن)  کہ  ذریعہ  تِم  لُکھ  یِمن  پننِس  ربّس  نِشہِ  تَتھ  حالس  منٛز  جمع  کرنہٕ  یِنُک  ہٲبتھ  چُھ  ییٚلہِ  زن  تِہِندِ  خٲطرٕ  تس  وَرٲے  کانٛہہ  مددگار  آسہِ  نہٕ  تہٕ  نَہ  (کانٛہہ)  سفٲرش  کرن  وول  تاکہ  تِم  بنن  پرہیزگار۔"
  },
  {
    "verse_id": 52,
    "translation": "تہٕ  تۆہۍ  مَہ  کٔرِیوٗکھ  تِم  (دل  شکست  تہٕ  خستہٕ  حال)  لُکھ  (پننہِ  صحبتہٕ  تہٕ  قُربت  نِشہِ)  دوٗر  یِم  صبح  و  شام  پننِس  ربّس  صرف  تٔمۍ  سٕنز  رضا  حٲصل  کرنہٕ  مۅکھہٕ  ناد  چِھ  لایان۔  تِہِندِ  (عملہِ  تہٕ  جزاکہ)  حسابہٕ  منٛزٕ  چُھنہٕ  تۅہیہِ  پیٚٹھ  کانٛہہ  چیز  (وٲجب)  تہٕ  نَہ  چُھ  تُہٕندِحسابہٕ  منٛزٕ  کانٛہہ  چیز  تِمن  پیٚٹھ  (وٲجب)  توتہِ  (اگر)  تۆہۍ  تِم  (پننہِ  لطف  و  کرم  نِشہِ)  دوٗر  کٔرِیوٗکھ  تیٚلہِ  گٔژِھو  تۆہۍ  حق  تلفی  کرن  والیو  منٛزٕ  (یُس  نہٕ  تُہٕندِس  عظمتس  شوٗبان  چُھ)۔"
  },
  {
    "verse_id": 53,
    "translation": "تہٕ  یِتھے  پٲٹھۍ  چِھکھ  أسۍ  یِمَو  منٛزٕ  کینہہ  آزماوان  کینٛژھن  ہٕنٛدِ  ذریعہ  تاکہ  تِم  (دولت  مندکٲفر)  وَنن  (مسلمانن  وُچِھتھ  ہزٕل  کران  کران)،  کیا  اَسہِ  منٛزٕ  چھا  یِمَے  تِم  لُکھ  یِمن  پیٚٹھ  اللہ  تعالیٰ  ہن  احسان  چُھ  کۆرمُت؟  کیا  اللہ  تعالیٰ  چُھنا  شکرگُزارن  وارٕپٲٹھۍ  زانن  وول۔"
  },
  {
    "verse_id": 54,
    "translation": "تہٕ  ییٚلہِ  تۅہیہِ  نِشہِ  تِم  لُکھ  یِن  یِمن  سانیٚن  آیاتن  پیٚٹھ  ایمان  چُھ  تۆہۍ  فرمٲوِو  (تِمن  شفقت  سان) زِ  تۅہیہِ  پیٚٹھ  ٲسِن  سلام،  تُہٕندۍ  ربّن  چھے٘  پننِس  (کریم)  ذاتس  پیٚٹھ  رحمت  لٲزِم  کٔرمٕژپتہٕ  اگر  تۅہیہِ  منٛزٕ  کانٛہہ  شخص  نادٲنی  کِنۍ  کانٛہہ  بُرٲیی  کرِ،  پتہٕ  کرِاَمہِ  پتہٕ  توبہٕ  تہٕ  (پَنُن)  اصلاح  کرِ  تیٚلہِ  چُھ  سُہ  بے  شک  بۆڈ  بخشن  وول  سیٚٹھاہ  رحم  کرن  وول۔"
  },
  {
    "verse_id": 55,
    "translation": "تہٕ  یِتھے  پٲٹھۍ  چِھ  أسۍ  آیات  تفصیل  سان  بیان  کران  تہٕ  (یہِ  چُھ)  اَمہِ  موجوب  زِ  مُجرمن  ہٕنز  وَتھ  گژِھہ  (سارِنٕے  پیٚٹھ)  ظٲہر۔"
  },
  {
    "verse_id": 56,
    "translation": "فرمٲوِو  زِ  مے٘  چُھ  اَمہِ  کتھہِ  نِشہِ  ٹھاکھ  آمُت  کرنہٕ  زِ  بہٕ  کرٕ  تِمن  (اَپزیٚن  معبودن)  ہٕنز  عبادت  یہِٕنز  تۆہۍ  اللہ  تعالیٰ  ہس  وَرٲے  عبادت  چِھو  کران۔  فرمٲوِو  زِ  بہٕ  ہیٚکہٕ  نہٕ  تُہٕندیٚن  خوٲہشن  ہٕنز  پٲروی  کٔرِتھ،  اگر  یہِ  سپدِ  تیٚلہِ  ہیٚکہٕ  بہٕ  یقینا  ڈٔلِتھ  تہٕ  بہٕ  روزٕ  نہٕ  ہدایت  یافتہٕ  لُکو  منٛزٕ  (تہِ،  یہِ  زن  ناممکن  چُھ)۔"
  },
  {
    "verse_id": 57,
    "translation": "فرمٲوِو،  (کٲفرو!)  بے  شک  چُھس  بہٕ  پننِس  ربّ  سٕنٛدِ  طرفہٕ  روشن  دلیلہِ  پیٚٹھ  (قٲیِم)  تہٕ  تۆہۍ  چِھو  اَتھ  بُتھ  پھِران۔  مے٘  نِشہِ  چُھنہٕ  سُہ  (عذاب)  ییٚمہِ  خٲطرٕ  تۆہۍ  بانٛبٕر  چِھو  کران۔  حکم  چُھ  صرف  اللہ  تعالیٰ  سُندُے۔  سُہ  چُھ  حق  بیان  فرماوان  تہٕ  سُے  چُھ  بہتر  فٲصلہٕ  کرن  وول۔"
  },
  {
    "verse_id": 58,
    "translation": "(یِمن)  فرمٲوِو،  اگر  سُہ  (عذاب)  مے٘  نِشہِ  آسِہے  یُس  تۆہۍ  جلدی  ژھاران  چِھو  تیٚلہِ  آسِہے  یقینا  مے٘  تہٕ  تۅہیہِ  درمیان  کٲم  انٛد  وٲژمٕژ۔  تہٕ  اللہ  تعالیٰ  چُھ  ظٲلمن  وارٕ  پٲٹھۍ  زانن  وول۔"
  },
  {
    "verse_id": 59,
    "translation": "تہٕ  غیب  چہِ  کُنزٕ  (یعنی  تِمہٕ  وَتہٕ  یِمَو  کِنۍ  غیب  چُھ  کٲنسہِ  پیٚٹھ  آشکار  کرنہٕ  یِوان)  چھے٘  تٔسۍ  نِشہِ  (یعنی  تٔمۍ  سٕندِس  قدرتس  تہٕ  ملکیتس  منٛز)  تِمن  چُھنہٕ  تس  وَرٲے  (پٲنۍپانے)  کانٛہہ  زانان،  تہٕ  سُہ  چُھ  پرتھ  تَتھ  چیزس  (بلاواسطہ)  زانان  یُس  خۅشکی  منٛز  تہٕ  دریاون  منٛز  چُھ،  تہٕ  کانٛہہ  پَنہٕ  ؤتھٕر  چُھنہٕ  ؤسۍپیٚوان  مگر  (یہِ  زِ)  سُہ  چُھ  تَتھ  زانان  تہٕ  نَہ  چُھ  زمین  چن  اَنہِ  گٹن  منٛز  کانٛہہ  (تِیُتھ)  دانہٕ  تہٕ  نَہ  کانٛہہ  سریٚہہ  دار  چیز  تہٕ  نَہ  کانٛہہ  ہۆکھ  چیز  مگر  روشن  کتابِہ  منٛز  (چُھ  سورُے  کینہہ  لیٚکھنہٕ  آمُت)۔  "
  },
  {
    "verse_id": 60,
    "translation": "تہٕ  سُے  چُھ  یُس  رٲژ  ہٕندِ  وقتہٕ  تُہٕندۍ  روح  چُھ  قبض  کران  تہٕ  یِکینٛژھاہ  تۆہۍ  دۅہلہِ  کماوان  چِھو  تس  چھے٘  خبر،  پتہٕ  چُھو  سُہ  تۅہیہِ  دۅہس  منٛز  تُلان  تاکہ  (تُہٕنزِ  زندگی  ہُنٛد)  مقررمیعاد  یِیہِ  پوٗرٕ  کرنہٕ،  پتہٕ  چُھ  تۅہیہِ  پۆت  پھیرُن  تٔسۍ  کُن،  پتہٕ  کریو  سُہ  (روزِ  محشرس  منٛز)  توہیہِ  تِمَو  (تمام  اعمالو)  نِشہِ  زٲنِیاب  یِم  تۆہۍ  (یَتھ  زندگٲنی  منٛز)  کران  ٲسِو  روٗدِمٕتۍ۔"
  },
  {
    "verse_id": 61,
    "translation": "تہٕ  سُے  چُھ  پننیٚن  بندن  پیٚٹھ  غٲلب  تہٕ  سُہ  چُھ  تۅہیہِ  پیٚٹھ  (فرشتن  بطور)  رٲچھدَر  سوزان،  اۆت  تام  زِ  ییٚلہِ  تۅہیہِ  منٛزٕ  کٲنسہِ  موتُک  وقت  چُھ  واتا  ن  سٲنۍ  سوٗزنہٕ  آمٕتۍ  (فرشتہٕ)  چھ  (پتہٕ)  تٔمۍ  سُنٛد  روح  قبض  کران  تہٕ  تِم  چِھنہٕ  خطا  (یا  کوتٲہی)  کران۔"
  },
  {
    "verse_id": 62,
    "translation": "پتہٕ  یِن  تِم  (سٲری)  اللہ  تعالیٰ  سٕنزِ  بارگاہِ  منٛز  واپس  اَننہٕ  یُس  تِہُنٛد  حقیقی  مٲلک  چُھ،  زٲنِتھ  تھٲوِو!  حکم  (فرماوُن)  چُھ  تٔمۍ  سٕنٛزے  (کٲم)،  تہٕ  سُہ  چُھ  سارِوٕے  کھۅتہٕ  جلد  حساب  کرن  وول۔"
  },
  {
    "verse_id": 63,
    "translation": "تۆہۍفرمٲوِو  (سوال  کٔرِتھ  یِمن)  زِبیابانَو  تہٕ  دریاو  چَو  اَنہِ  گٹَو  منٛزٕ  کُس  چُھو  تۅہیہِ  نجات  دِوان؟  (تَمہِ  ساعتہٕ  ہے)  تۆہۍ  چِھوزٲری  کٔرۍ  کٔرۍ  (تہِ)  تہٕ  لۅتہِ  لۅتہِ  (تہِ)  تٔسۍ  ناد  لایان  زِ  اگر  سُہ  اَسہِ  اَمہِ (مصیبت)  نِشہِ  نجات  دِیہِ  تیٚلہِ  سپدو  أسۍ  ضرور  شکرگُزارو  منٛزٕ۔"
  },
  {
    "verse_id": 64,
    "translation": "فرمٲوِو  زِ  اللہ  تعالیٰ  ہٕے  چُھو  تۅہیہِ  اَمہِ  (مصیبت)  نِشہِ  تہٕ  پۯتھ  تکلیف  نِشہِ  نجات  دِوان  تۆہۍ  چِھو  اَمہِ  پتہٕ  (تہِ)  شرک  کران۔"
  },
  {
    "verse_id": 65,
    "translation": "فرمٲوِو،  تس  چھے٘  اَتھ  پیٚٹھ  قدرت  زِ  تۅہیہِ  پیٚٹھ  سوزِ  عذاب  (خواہ)  تۅہیہِ  پیٚٹھۍ  کِنۍیا  تُہٕندیو  کھۅرو  بٔنۍ  کِنۍ  یا  اَنیٚوتۅہیہِ  فرقن  منٛز  تقسیم  کٔرِتھ  پانہٕ  وٲنۍ  بُتھۍ  لاگے  کرنہِ  تہٕ  کینٛژھن  وُچھناوِتۅہیہِ  منٛزٕکینٛژھن  ہٕنٛزِ  لڑایہِ  ہُنٛد  مزٕہ۔  وُچِھو!  أسۍ  کمہِ  کمہِ  انمانہٕ  چِھ  آیات  بیان  کران  تاکہ  یِم  (لُکھ)  ہیٚکن  سمجِھتھ۔"
  },
  {
    "verse_id": 66,
    "translation": "تہٕ  تُہٕندۍ  قومن  پھِیُر  اَتھ  (قرآنس)  بُتھ  حالانکہ  سُہ  چُھ  سراسر  حق،  فرمٲوِو،  بہٕ  چُھس  نہٕ  تۅہیہِ  پیٚٹھ  رٲچھدار۔"
  },
  {
    "verse_id": 67,
    "translation": "پۯتھ  خبرِ  ہُنٛد  (بارسس  یِنُک)  وقت  چُھ  مقرر  تہٕ  تۅہیہِ  لگیو  جلدٕے  پے۔"
  },
  {
    "verse_id": 68,
    "translation": "تہٕ  ییٚلہِ  تۆہۍ  تِتھۍ  لُکھ  وُچِھو  یِم  سانیٚن  آیاتن  منٛز  (کٕٹھ  کڑنس  تہٕ  ہزٕل  کرنس  منٛز)  آوٕرۍ  آسن  تیٚلہِ  ٲسِو  تۆہۍ  تِمن  نِشہِ  الگ  گژھان  یۆت  تام  تِم  بدل  کُنہِ  کتھہِ  منٛز  آوٕرۍ  گژھن،  تہٕ  ہرگاہ  تۅہیہِ  شیطان  (یہِ  کتھ)  مٔشراوِ،تیٚلہِ  ٲسۍ  زیٚو  نہٕ  یاد  پیٚنہٕ  پتہٕ  تۆہۍ  (زانٛہہ  تہِ)  ظٲلم  قومس  سٍتۍ  بیہان۔"
  },
  {
    "verse_id": 69,
    "translation": "تہٕ  (تِمن)  لُکن  پیٚٹھ  یِم  پرہیزگٲری  اختیار  کٔرِتھ  چِھ  چُھنہٕ  یِمَن  (کٲفرن)  ہٕنٛدِ  حسابہٕ  کِہِنۍ  تہِ  (لٲزِم)  مگر  (یِمن  پزِ  کرٕنۍ)  نصیحت  تاکہ  تِم  بچن  (کفرٕ  نِشہِ  تہٕ  قرآن  کہ  مذمت  نِشہِ)۔"
  },
  {
    "verse_id": 70,
    "translation": "تہٕ  تِم  لُکھ  ترٲوِیوٗکھ  تۆہۍ  یِمَو  پَنُن  دین  گندُن  تہٕ  تماشہِ  چُھ  بنوومُت  تہٕ  یِمن  دنیا  چہِ  زندگی  فریب  چُھ  دِتھ  تھوومُت  تہٕ  ییٚمہِ  (قرآن)  کہ  ذریعہ  روٗزِو  (تِہِنزِ  خبردٲری  خٲطرٕ)  نصیحت  فرماوان  تاکہ  کانٛہہ  نفس  یِیہِ  نہٕ  پننیٚو  کرتوٗتَو  بدلہٕ  ہلاکتس  پُشراونہٕ  (پتہٕ)  نَہ  آسہِ  تس  خٲطرٕ  اللہ  تعالیٰ  ہس  وَرٲے  کانٛہہ  مددکرن  وول  تہٕ  نَہ  کانٛہہ  سفٲرش  کرن  وول  تہٕ  اگر  سُہ  (نفس  پننین  گناہن  ہُنٛد)  پوٗرِ  پوٗر  بدلہ  (یعنی  معاوضہٕ)  تہِ  دِیہِ  تیٚلہِ  (تہِ)  یِیہِ  نہٕ  سُہ  قبول  کرنہٕ۔  یِمے  چِھ  تِم  لُکھ  یِم  پننہِ  کرِمَتہِ  بدلہٕ  ہلاکتس  منٛز  آے  تراونہٕ،  یہِندِ  خٲطرٕ  چُھ  چیون  کِیُت  گۯیکہٕ  وُن  آب  بیٚیہِ  چُھکھ  دگ  تُلوُن  عذاب  اَمہِ  وجہ  کِنۍ  زِ  تِم  ٲسۍ  کفر  کران۔"
  },
  {
    "verse_id": 71,
    "translation": "فرمٲوِو،  کیا  أسۍ  کروٕ  اللہ  تعالیٰ  ہس  وَرٲے  تِتھہِ  چیزٕچ  عبادت  یُس  نَہ  اَسہِ  نفع  (ہٕے)  واتنٲوِتھ  ہیٚکہِ  تہٕ  نَہ  ہیٚکہِ  اَسہِ  نقصان  (نٕے)  دِتھ  تہٕ  اَمہِ  پتہٕ  زِ  اللہ  تعالیٰ  ہن  دِیُت  اَسہِ  ہدایت  أسۍپھیرو  تس  شخصہٕ  سٕندۍ  پٲٹھۍ  پۆت  یُس  زمینس  منٛز  شیطانو  آسہِ  وَتھ  مٔشرٲوِتھ  درماندٕہ  کٔرِتھ  حٲرتس  منٛز  تروومُت  ییٚمۍ  سٕندۍ  سٲتھی  تس  سیٚزِ  وتہِ  کُن  ناد  آسن  دِوان  زِ  اَسہِ  نِش  وَلہٕ  (مگر  تس  آسہِ  نہٕ  کِہِنۍ  تران  فِکرِ)؟ فرمٲوِو  زِ  اللہ  تعالیٰ  سُندُے  ہدایت  چُھ  (حقیقی)  ہدایت،  تہٕ  اَسہِ  چُھ  (اَوے  یہِ)  حکم  آمُت  دِنہٕ  زِ  أسۍ  کرو  تمام  جہانن  ہٕندِس  ربّ  سٕنز  فرمانبردٲری۔"
  },
  {
    "verse_id": 72,
    "translation": "تہٕ  یہِ  (تہِ  چُھ  حکم  سپُدمُت)  زِ  تۆہۍ  تھٲوِو  نماز  قٲیِم  تہٕ  تس  روٗزِو  کھۅژان  تہٕ  سُے  چُھ  اللہ  ییٚمِس  کُن  تۆہۍ  (سٲری)  جمع  یِیِو  کرنہٕ۔"
  },
  {
    "verse_id": 73,
    "translation": "تہٕ  سُے  چُھ  (اللہ  تعالیٰ)  ییٚمۍ  (سٲری)  آسمان  تہٕ  زمین  حقس  (پیٚٹھ  مبنی  تدبیر)  سان  پٲدٕ  کٔرۍ  تہٕ  ییٚمہِ  دۅہ  سُہ  فرماوِ  سَپَد،  سُہ  (روزِ  محشر)  سپدِ  برپا۔  تٔمۍ  سُنٛد  فرمان  چُھ  حق،  تہٕ  تَمہِ  دۅہ  آسہِ  تٔمۍ  سٕنزٕے  بادشٲہی  ییٚلہِ  (اسرافیل  سٕندِ  دٔسۍ)  صوٗرس  منٛزپھۅکھ  یِیہِ  لایِنہٕ،  (سُے)  چُھ  پۯتھ  پوٗشیدس  تہٕ  ظٲہرس  زانن  وول،  تہٕ  سُے  چُھ  بۆڈ  حکمت  وول  خبردار۔"
  },
  {
    "verse_id": 74,
    "translation": "تہٕ  (یاد  کٔرِو)  ییٚلہِ  ابراہیمن  (علیہ  السلام)  پننِس  مٲلِس  آزرس  (یُس  درحقیقت  پیٚتٕر  اوس،  عرب  کہ  محاورٕہ  مطٲبق  چُھ  تس  مول  آمُت  وَننہٕ)  وۆنٛ،  کیا  ژٕ  چُھکھہٕ  پۅتٕلۍ  بناوان  معبود؟  بے  شک  چُھسَتھ  بہٕ  ژٕ  تہٕ  چون  قوم  ٹاکارٕہ  گمرٲہی  منٛز  (ہیٚنہٕ  آمُت)  وُچھان۔"
  },
  {
    "verse_id": 75,
    "translation": "تہٕ  یِتھے  پٲٹھۍ  ہاوِاَسہِ  ابراہیمس  (علیہ  السلام)  آسمانن  ہنٛز  تہٕ  زمین  چہ  تمام  بادشاہتہٕ  (یعنی  عجایباتِ  خلق)  تہٕ  (یہِ  اوس)  اَمہِ  موجوب  زِ  سُہ  بَنہِ  عین  الیقین  والیٚو  منٛزٕ۔"
  },
  {
    "verse_id": 76,
    "translation": "پتہٕ  ییٚلہِ  رٲژ  کۆر  تِمن  پیٚٹھ  اَنہِ  گۆٹ،  پتہٕ  وُچھ  تِمَو  (اَکھ)  تارُک  (تہٕ)  وۆنُکھ،  (کیاتُہٕندخیال  چھازِ)  یہِ  چُھ  میون  ربّ؟  پتہٕ  ییٚلہِ  سُہ  لوٗس  (پننس  قومس  بوزناوان)  لٔگۍ  وَننہِ،  بہٕ  چُھس  نہٕ  لوسن  وٲلۍ  پسند  کران۔"
  },
  {
    "verse_id": 77,
    "translation": "پتہٕ  ییٚلہِ  زوٗن  وُچِھکھ  پۯزلان  (تہٕ)  وۆنُکھ،  (کیاتُہٕند  خیال  چھا)  یہِ  چُھ  میون  ربّ؟  پتہٕ  ییٚلہِ  سۅ  (تہِ)  غٲب  گٔیہِ  تہٕ  (پننس  قومس  بوزناوان)  لٔگۍ  وَننہِ،  اگر  میون  ربّ  مے٘  ہدایت  کرِہے  نہٕ  تیٚلہِ  گژٕھہ  ہا  بٕتہِ  (تُہٕندۍ  پٲٹھۍ)  گمراہن  ہٕندِ  س  قومس  منٛزشٲمل۔"
  },
  {
    "verse_id": 78,
    "translation": "پتہٕ  ییٚلہِ  آفتاب  وُچُھکھ  پۯزلان  (تہٕ)  وۆنُکھ،  (کیا  وۅنۍ  چھاتُہٕند  خیال)  یہِ  چُھ  میون  ربّ؟  (تِکیازِ)  یہِ  چُھ  سارِوٕے  کھۅتہٕ  بۆڈ؟  پتہٕ  ییٚلہِ  سُہ  (تہِ)  لوٗس  تہٕ  وۆنُکھ،  اے  لوٗکو!  بہٕ  چُھس  تِمَو  (تمام  چیزو)  نِشہِ  بے  زار  یِم  تۆہۍ  (اللہ  تعالیٰ  سٕندۍ)  شریک  چھوو  کھ  گٕنزران۔"
  },
  {
    "verse_id": 79,
    "translation": "بے  شک  چُھ  مے٘  پَنُن  رۅے  (پۯتھ  طرفہٕ  نِشہِ  ڈٲلِتھ)  یکسوٗیی  سان  تس  (ذاتس)  کُن  پھِیُرمُت  ییٚمۍ  آسمان  تہٕ  زمین  بے  مثال  چِھ  پٲدٕ  کٔرِمٕتۍ  تہٕ  (باخبر  روٗزِو)  بہٕ  چُھس  نہٕ  مُشرکو  منٛزٕ۔"
  },
  {
    "verse_id": 80,
    "translation": "تہٕ  تِہِندۍ  قومن  لوگ  تِمن  سٍتۍ  بحث  و  تکرار  کرُن  (پتہٕ)  وۆن  تِمَو،  کیا  تۆہۍ  چِھوٕ  مے٘  سٍتۍ  اللہ  تعالیٰ  سٕندِس  بارس  منٛز  ژُوان  حالانکہ  تٔمۍ  چُھ  مے٘  ہدایت  فرموومُت،  تہٕ  بہٕ  چُھس  نہٕ  تِمن  (بٲطل  معبودن)  کھۅژان  یِم  تۆہۍ  تٔمۍ  سٕندۍ  شریک  چھووکھ  بناوان  مگر  (یہِ  زِ)  میون  ربّ  یِکینٛژھاہ  (نقصان)  ییٚژِھہ  (تہِ  ہیٚکہِ  واتنٲوِتھ)۔  میٲنۍ  ربّن  چُھ  پۯتھ  کانٛہہ  چیز  (پننہِ)  علمہٕ  سٍتۍ  احاطس  منٛز  رٔٹِتھ  تھوومُت،  تیٚلہِ  کیا  تۆہۍ  چِھو  نا  نصیحت  قبول  کران؟"
  },
  {
    "verse_id": 81,
    "translation": "تہٕ  بہٕ  کِتھہٕ  کٕنۍ  ہیٚکہٕ  تِمن  (بٲطل  معبودن)  کھۆژِتھ  یِم  تۆہۍ  (اللہ  تعالیٰ  سٕندۍ)  شریک  چھووکھ  بناوان،  ییٚلہِ  کہ  زن  تۆہۍچِھو  نہٕ  اَتھ  کتھہِ  کھۅژان  زِتۅہیہِ  چھووکھ  اللہ  تعالیٰ  ہس  سٍتۍ  (پۅتٕلۍ)  بنٲوِمٕتۍ  شریک  (ییٚلہِ  زن)  تٔمۍ  تۅہیہِ  پیٚٹھ  اَمہِ  (شرکٕچ)  کانٛہہ  دٔلیل  چھَنہٕ  نٲزل  کٔرمٕژ (وۅنۍ  دِیِو  تۆہی  جواب!)  تیٚلہِ  کُس  چُھ  دۅشوٕیو  دَریٚو  منٛزٕ  (عذاب  نِشہِ)  بے  خوف  روزنُک  زیادٕہ  حقدار؟  اگر  تۅہیہِ  پَے  چھَو۔"
  },
  {
    "verse_id": 82,
    "translation": "یِمَو  لُکو  ایمان  اۆن  تہٕ  پَنُن  ایمان  رَلووُکھ  نہٕ  (شرکہٕ  کِس)  ظلمس  سٍتۍ،  تِمنٕے  لُکن  خٲطرٕ  چُھ  امن  (یعنی  اُخروی  بے  خوفی)  تہٕ  تِمَے  چِھ  ہدایت  یافتہٕ۔"
  },
  {
    "verse_id": 83,
    "translation": "تہٕ  یٔہے  ٲس  سانۍ  (توحیدٕچ)  دٔلیل  یۅسہٕ  اَسہِ  ابراہیمس  (علیہ  السلام)  تِہِندِس  (مخٲلف)  قوم  کِس  مقابلس  منٛز  دِژمٕژ  ٲس۔  أسۍ  ییٚمۍ  سٕندۍ  یژھان  چِھ  تٔمۍ  سٕندۍ  درجات  چِھ  بلندکران۔  بے  شک  چُھ  تُہُنٛد  ربّ  بۆڈ  حکمت  وول  وارٕپٲٹھۍ  زانن  وول۔"
  },
  {
    "verse_id": 84,
    "translation": "تہٕ  اَسہِ  کٔرۍتس  (ابراہیم  علیہ  السلامس)  اسحاق  تہٕ  یعقوب  (نیٚچُو  تہٕ  زُر)  عطا،  اَسہِ  نوٲزۍ  (تِم)  سٲری  ہدایتہٕ  سٍتۍ  تہٕ  اَسہِ  ٲسۍ  (تِمَو)  برونٛہہ  نوح  (علیہ  السلام  تہِ)  ہدایت  سٍتۍ  نوٲزِمٕتۍ  تہٕ  تِہِندیٚو  اولادو  منٛزٕ  داوٗد  تہٕ  سلیمان  تہٕ  ایوب  تہٕ  یوسف  تہٕ  موسیٰ  تہٕ  ہارون  (علیہمُ  السلامن  تہِ  اوس  ہدایت  کۆرمُت  عطا)،  تہٕ  أسۍ  چِھ  یِتھے  پٲٹھۍ  نیکوکارن  جزا  دِوان۔"
  },
  {
    "verse_id": 85,
    "translation": "تہٕ  زکریا  تہٕ  یحییٰ  تہٕ  عیسیٰ  تہٕ  الیاس  (علیہمُ  السلامن  تہِ  بخُش  ہدایت)۔  یِم  سٲری  ٲسۍ  نیکوکار  (ٹٲٹھۍتہٕ  فرمانبردار)  لُکھ۔"
  },
  {
    "verse_id": 86,
    "translation": "تہٕ  اسمٰعیل  تہٕ  الیسع  تہٕ  یونس  تہٕ  لوط  (علیہمُ  السلامن  تہِ  کۆر  ہدایت  عطا)،  تہٕ  اَسہِ  بخٕش  تِمن  سارِنٕے  (پننیٚن  زمانہٕ  کیٚن)  تمام  دنیا  والیٚن  پیٚٹھ  فضیلت۔"
  },
  {
    "verse_id": 87,
    "translation": "تہٕ  تِہِندیٚو  آبأ (واجدادَو)  تہٕ  تِہِندیٚو  اولادَو  تہٕ  تِہِندیٚو  بایو  منٛزٕ  تہِ  (کٔر  کینٛژھن  فضلیت  عطا)  تہٕ  اَسہِ  ٲسۍ  تِم  (پننہِ  خاص  عنایتہٕ  تہٕ  بزرگی  خٲطرٕ) ژ  ٲرِمٕتۍ  تہٕ  تِمن  ٲس  سیٚزِ  وَتہِ  کُن  رہنمٲیی  کٔرمٕژ۔"
  },
  {
    "verse_id": 88,
    "translation": "یہِ  چُھ  اللہ  تعالیٰ  سُنٛد  ہدایت  سُہ  یس  پننیو  بندو  منٛزٕ  یژھان  چُھ  تس  چُھ  اَمہِ  سٍتۍ  رہنمٲیی  فرماوان،  تہٕ  اگر  (بالفرض)  یِم  لُکھ  شرک  کرہن  تیٚلہِ  گژھہَن  یِمن  نِشہِ  تِم  سٲری  (رٕتۍ)  اعمال  ضبط  (یعنی  نیست  نابود)  یِم  تِم  انجام  ٲسۍ  دِوان۔"
  },
  {
    "verse_id": 89,
    "translation": "(یِمَے)  چِھ  تِم  لُکھ  یِمن  اَسہِ  کتاب  تہٕ  (شریعتُک)  حکم  تہٕ  نبوّت  عطا  ٲس  کٔرمٕژ۔  پتہٕ  اگر  یِم  لُکھ  (یعنی  کفّار)  یِمَو  کتھو  نِشہِ  انکار  کرن  تیٚلہِ  چُھ  بے  شک  اَسہِ  یِمن  (کتھن)  پیٚٹھ  (ایمان  اَننہٕ  خٲطرٕ)  تِیُتھ  قوم  مقرر  کۆرمُت  یِم  نہٕ  یِمن  نِشہِ  انکار  کرن  وٲلۍ  (آسن)۔"
  },
  {
    "verse_id": 90,
    "translation": "(یِمَے)  چِھ  تِم  لُکھ  (یعنی  خداے  سٕندۍ  پیغمبر)  یِمن  اللہ  تعالیٰ  ہن  ہدایت  چُھ  فرموومُت،  لہٰذا  (اے  رسولِ  آخرالزمان!)  تۆہۍ  کٔرِو  تِہِندیٚن  (فضیلت  والیٚن  تمام)  طریقن  (پننِس  سیرتس  منٛز  جمع  کٔرِتھ  تِہٕنز)  پٲروی  (تاکہ  تُہٕندِس  ذاتس  منٛزگژھن  تِمن  تمام  انبیا  ہن  تہٕ  رسولن  ہٕنٛدۍ  فضٲیل  تہٕ  کمالات  یکجا)،  تۆہۍ  فرمٲوِو،  (اے  لوٗکو!)  بہٕ  چُھسَو  نہٕ  تۅہیہِ  اَتھ  (ہدایت  تۅہیہِ  تام  واتناونس)  پیٚٹھ  کانٛہہ  مۆزوٗرِ  منگان۔  یہِ  چُھ  صرف  دنیا  والیٚن  خٲطرٕ  نصیحت۔"
  },
  {
    "verse_id": 91,
    "translation": "تہٕ  تِمَو  (یعنی  یہودیو)  زٲنۍ  نہٕ  اللہ  تعالیٰ  سٕنز  سۅ  قدریِژھ  قدر  زانٕنۍ  پَزِہے  ییٚلہِ  تِمَو  یہِ  ؤنِتھ  (رسالتِ  محمدی  یک  انکار  کۆر)  زِاللہ  تعالیٰ  ہن  چُھنہٕ  کٲنسہِ  نفرس  پیٚٹھ  کانٛہہ  چیز  نٲزل  کۆرمُت۔تۆہۍ  فرمٲوِو،  سۅ  کتاب  کٔمۍ  ٲس  نٲزل  کٔرمٕژ  یۅسہٕ  موسیٰ  (علیہ  السلام)  ہیٚتھ  ٲسۍ  آمٕتۍ  یۅسہٕ  لُکن  خٲطرٕ  گاش  تہٕ  ہدایت  ٲس ییٚمِکۍ  تۅہیہِ  الگ  الگ  کاغذ  چِھو  بنٲوِمٕتۍ،  تۆہۍ  چِھو  سۅ  (لُکن  پیٚٹھ)  ظٲہرتہِ  کران  تہٕ  (اَمہِ  منٛزٕ  چِھو)  واریاہ  کینہہ  کھٔٹِتھ  (تہِ)  تھاوان  تہٕ  تۆہیہ  چُھو  تہِ  (کینٛژھاہ)  ہیٚچھناونہٕ  آمُت  یہِ  نَہ  تۆہۍ  ٲسۍوٕ  زانان  تہٕ  نَہ  تُہٕندۍ  مٲلۍ  تہٕ  بُڈِ  بب،  تۆہۍ  فرمٲوِو،  (یہِ  سورُے  چُھ)  اللہ  تعالیٰ  (سُندُے  کرم)  پتہٕ  ترٲوِیوٗکھ  تۆہۍ  تِم  (تِہِندِس  حالس  پیٚٹھ)  زِ  تِم  روزن  پننیٚن  فضول  مشغلن  منٛز  گِندان۔"
  },
  {
    "verse_id": 92,
    "translation": "تہٕ  یہِ  چھے٘  (سۅ)  کتاب  یۅسہٕ  اَسہِ  نٲزل  چھے٘  کٔرمٕژ،  بابرکت  چھے٘،  یِمہٕ  کتابہٕ  ییٚمہِ  برونٛہہ  آسہٕ،  تِہٕنزتصدیق  کرن  واجِنۍ  چھے٘۔  تہٕ  (یہِ  چھے)  اَمہِ  موجوب  (نٲزل  کرنہٕ  آمٕژ)  زِ  تۆہۍ  کھۅژنٲوِیوٗکھ  (گۅڈٕ)  تمام  (انسٲنی)  بستی  یَن  ہٕندِ  مرکزٕکۍ  لُکھ  (مکّٕکۍ)  تہٕ  (پتہ)  کھوژنٲویوٗکھٕ  (تمام  دنیاہس  منٛز)  اَتھ  أندۍ  پٔکۍ  روزن  وٲلۍ،  تہٕ  یِم  لُکھ  ٲخرتس  پیٚٹھ  ایمان  چِھ  تھاوان  اَتھ  پیٚٹھ  چِھ  تِمے  ایمان  انان  تہٕ  تِمے  لُکھ  چِھ  پننہِ  نمازِ  ہٕنز  پوٗرٕ  حفاظت  کران۔"
  },
  {
    "verse_id": 93,
    "translation": "تہٕ  تس  کھۅتہٕ  بۆڈ  ظٲلم  کُس  آسہِ  یُس  اللہ  تعالیٰ  ہس  پیٚٹھ  اَپُز  بہتان  کھالہِ  یاوَنہِ  (نبوّتُک  اَپُزدعویٰ  کران  یہِ)  زِ  مے٘  کُن  چھے٘  وحی  کرنہٕ  آمٕژ  حالانکہ  آسہِ  نہٕ  تس  کُن  کانٛہہ  تہِ  وحی  کرنہٕ  آمٕژتہٕ  (تس  کھۅتہٕ  بۆڈ  ظٲلم  کُس  آسہِ)  یُس  (خدٲیی  ہُنٛد  اَپُزدعویٰ  کران  یہِ)  وَنہِ  زِبہٕ  (تہِ)  کرٕعنقریب  تِژٕھے  (کتاب)  نٲزل  یِژھ  اللہ  تعالیٰ  ہن  چھے٘  نٲزل  کٔرمٕژ،  تہٕ  اگر  تۆہۍ  (تَمہِ  وقتُک  منظر)  وُچِھو  ییٚلہِ  ظالم  لُکھ  آسن  موت  چن  سختی  ین  منٛز  (ہیٚنہٕ  آمٕتۍ)  تہٕ  فرشتہٕ  آسن  تِمن  کُن  پنٕنۍ  اَتھہٕ  پلنٲوتھ  تہٕ  (تِمن  آسن  ونانٛ)  کٔڑِو  تۆہۍ  پنٕنۍ  زُو  جسمو  منٛزٕ۔  از  یِیَو  تۅہیہِ  سزاہس  منٛز  ذلّتُک  عذاب  دِنہٕ۔  اَمہِ  وجہ  کِنۍ  زِ  تۆہۍ  ٲسۍوُ  اللہ  تعالیٰ  ہس  پیٚٹھ  ناحق  کتھہٕ  کران  تہٕ  تۆہۍ  ٲسِۍوُتٔمۍ  سٕندیٚن  آیاتن  بُتھ  پھِران۔"
  },
  {
    "verse_id": 94,
    "translation": "تہٕ  بے  شک  یِیِو  تۆہۍ  (قیامت  کہ  دۅہ)  اَسہِ  نِشہِ  تِتھے  پٲٹھۍ  تنہا  یِتھہٕ  پٲٹھۍ  اَسہِ  تۆہۍ  گۅڈنِچہِ  لَٹہِ  (تنہا)  پٲدٕ  ٲسوٕکٔرِمٕتۍ  تہٕ  (مالَو  تہٕ  اولادَو  منٛزٕ)  یِکینٛژھاہ  اَسہِ  تۅہیہِ  دِیُتمُت  اوسُو  سُہ  سورُے  پتھ  کُن  تۯٲوتھ  ییو  تہٕ  أسۍ  وُچھوکھ  نہٕ  تۅہیہِ  سٍتۍتُہٕندۍ  تِم  سفٲرش  در  یِمن  نسبت  تۆہۍ  (یہِ)  گمان  ٲسوٕ  کران  زِتِم  چِھ  تُہٕندیٚن  (معاملاتن)  منٛز  سٲنۍشریک۔  بے  شک  ژِھیۆن  (اَز)  تُہُنٛد  باہمی  تعلق  (تہٕ  اعتماد)  تہٕ  تِم  (سٲری)  دعویٰ  رٲوۍتۅہیہِ  نِشہِ  یِم  تۆہۍ  کران  ٲسوٕ۔"
  },
  {
    "verse_id": 95,
    "translation": "بے  شک  چُھ  اللہ  تعالیٰ  دانس  تہٕ  آنچہِ  پھاٹوِتھ  کڑن  وول  سُہ  چُھ  مۅردس  نشہِ  زندٕہ  پٲدٕ  کران  تہٕ  زندس  نِشہِ  چُھ  مۅردٕ  کڑن  وول،  یۅہے  (شانہٕ  وول)  چُھ  اللہ  تعالیٰ،  تیٚلہِ  کپٲرۍ  چِھو  تۆہۍ  وَتہِ  رٲوِتھ  پھیران۔"
  },
  {
    "verse_id": 96,
    "translation": "صبح  (کِس  گاشس)  چُھ  (سُے)  کڈان  رٲژ  ہُنٛد  اَنہِ  گو٘ٹ  چاک  کٔرِتھ،  تہٕ  تٔمی  چھے٘  رات  بناومٕژ  آرام  خٲطرٕ  تہٕ  آفتاب  تہٕ  زوٗن (ریاضیات  چہ  منصوبہ  بندی  ہندس  بنیادس  پیٹھ)  حساب  تہٕ  گرٛند  ہیتھ (گردش  کرن  وٲلۍ)،  یہِ  چُھ  سی٘ٹھاہ  بٔڈِس  غٲلب،  بٔڈِس  علم  وٲلِس  (ربّ)  سُنٛد  مقرر  نظام۔"
  },
  {
    "verse_id": 97,
    "translation": "تہٕ  سُے  چُھ  ییٚمۍ  تُہٕندِ  خٲطرٕ  تارک  بنٲوۍ  تاکہ  تۆہۍ  لٔبوِ  یہِندِ  ذریعہ  صحراون  تہٕ  دریاو  چن  اَنہِ  گٹن  منٛز  وَتہٕ۔  بے  شک  چِھ  اَسہِ  علم  تھاون  والہِ  قوم  خٲطرٕ  (پننہِ)  نشٲنیہِ  ویژھنٲوِتھ  بیان  کرِمَژٕ۔"
  },
  {
    "verse_id": 98,
    "translation": "تہٕ  سُے  (اللہ)  چُھ  ییٚمۍ  تۆہۍ  اَکہِ  جان  (یعنی  خلیہ)  نِشہِ  پٲدٕ  چِھنَو  کٔرِمٕتۍ،  پتہٕ  (چِھ  تُہٕندِ  خٲطرٕ)  اَکھ  ٹھہرنچ  جاے  تہٕ  اَکھ  امانتچ  جاے  (مراد  چُھ  ماجہِ  ہٕنز  بچہِ  دٲنۍ  تہٕ  دنیا  نتہٕ  دنیا  تہٕ  قبر)۔  بے  شک  چھے٘  اَسہِ  سمجھن  والیٚن  لُکن  خٲطرٕ  (پننہِ  قدرت  چہِ)  نشٲنی  ویژھنٲوِتھ  بیان  کرِمَژٕ۔"
  },
  {
    "verse_id": 99,
    "translation": "تہٕ  سُے  چُھ  ییٚمۍ  آسمان  کہ  طرفہٕ  آب  وول،  پتہٕ  کۆڈ  اَسہِ  اَمہِ  (روٗدٕ)  سٍتۍپۯتھ  قٔسمُک  ووپدن  وول  چیزپتہٕ  کۆڈ  اَسہِ  اَمہِ  سٍتۍسرسبز  (زراعت)  ییٚمہِ  منٛزٕ  أسۍ  تہس  پیٚٹھ  تَہہ  تھاون  وٲلۍ  پٔھلۍ  چِھ  کڈان  تہٕ  کٔھزٕر  پھُلیہِ  نِشہِ  گُرن  یِم  آویزان  چِھ  آسان  تہٕ  دچھہِ  باغ  تہٕ  زیتون  تہٕ  دٲن  (تہِ  کٔرۍ  پٲدٕ  یِم  واریاہو  اعتبارو  کِنۍ)  پانہٕ  وٲنۍ  ہِوِی  (باسان)  چِھ  تہٕ  (میوہ،  مزٕہ  تہٕ  تٲثیٖر)  چِھکھ  بیۆن  بیۆن۔  تۆہۍ  وُچِھو  کُلہِ  کِس  میوَس  کُن  ییٚلہِ  تَتھ  میوٕہ  نیرِ،  تہٕ  پتہٕ  (وُچِھو)  تَمِیُک  پَپُن  (تہِ)،  بے  شک  چھے٘  یِمن  منٛز  ایمان  تھاوَن  والیٚن  خٲطرٕ  نشانِیہِ۔"
  },
  {
    "verse_id": 100,
    "translation": "تہٕ  یِمَو  کٲفرو  بنٲوۍجِنّات  اللہ  تعالیٰ  سٕندۍ  شریک  حالانکہ  تٔمی  ٲسۍ  تِم  پٲدٕ  کٔرِمٕتۍ  تہٕ  تِمَوبناوِ  اللہ  تعالیٰ  سٕندِ  خٲطرٕ  عِلمہٕ  (تہٕ  دانٲیی)  وَرٲے  لڑکہٕ  تہٕ  کورِ  (تہِ)۔  سُہ  چُھ  یِمَو  (تمام)  کتھو  نِشہِ  پاک  تہٕ  بلند  وبالا  یِمہٕ  تِم  (تس  متعلق)  کران  پھیران  چِھ۔"
  },
  {
    "verse_id": 101,
    "translation": "سُے  چُھ  آسمانن  تہٕ  زمینن  ہُنٛد  پٲدٕ  کرن  وول،  ٲخر  تس  کِتھہٕ  پٲٹھۍ  ہیٚکہِ  اولاد  ٲستھ  ییلہ  کہ  زن  تس  چھَنہٕ  خاندارِنی،  تہٕ  تٔمی  چُھ  پۯتھ  کانٛہہ  چیز  پٲدٕ  کۆرمُت  تہٕ  سُہ  چُھ  پۯتھ  چیز  س  وارٕپٲٹھۍ  زانن  وول۔"
  },
  {
    "verse_id": 102,
    "translation": "یۅہے  (اللہ  تعالیٰ)  چُھ  تُہُنٛد  پالن  ہار  تس  ورٲے  چُھنہٕ  کانٛہہ  عبادتس  لایق  (سُے)  چُھ  پۯتھ  چیزُک  خٲلق،  لہٰذا  کٔرِو  تۆہۍ  تٔمۍ  سٕنزے  یٲژ  عبادت  تہٕ  سُہ  چُھ  پۯتھ  چیزس  پیٚٹھ  نظرتھٲوِتھ۔"
  },
  {
    "verse_id": 103,
    "translation": "نظرٕ  ہیٚکن  نہٕ  تٔمۍ  سُنٛد  احاطہٕ  کٔرِتھ  تہٕ  سُہ  چُھ  تمام  نظرن  احاطہٕ  کٔرِتھ،  تہٕ  سُہ  چُھ  راز  زانن  وول  بۆڈ  باخبر۔"
  },
  {
    "verse_id": 104,
    "translation": "بے  شک  چھے٘  تۅہیہِ  نِشہِ  تُہٕندِس  ربّ  سٕندِ  طرفہٕ  (ہدایت  چہ)  نشٲنِیہِ  آمژٕ،  لہٰذا  ییٚمۍ  (یِمہٕ  بصیرت  چہ  نظرِ  سٍتۍ)  وُچھہِ  تیٚلہِ  چُھ  (یہِ)  تس  پننہِ  ذات  خٲطرٕ  (فایدٕہ  مند)،  تہٕ  یُس  اۆن  روٗد  تیٚلہِ  چُھ  تٔمۍ  سُنٛد  وبال  (تہِ)  تٔسۍ  پیٚٹھ،  تہٕ  بہٕ  چُھس  نہٕ  تۅہیہِ  پیٚٹھ  نگہبان۔"
  },
  {
    "verse_id": 105,
    "translation": "تہٕ  أسۍ  چِھ  یِتھے  پٲٹھۍ  (پنٕنۍ)  آیات  بار  بار  (انداز  بدلٲوِتھ)  بیان  کران  تہٕ  یہِ  چُھ  اَمہِ  موجوب  زِ  تِم  (کٲفر)  وَنن  زِ  تۅہیہِ  چُھو  (کتہِ  تام)  پۆرمُت  تاکہ  أسۍ  کرون  یہِ  زانن  والیٚن  خٲطرٕ  وارٕ  پٲٹھۍ  واضح۔"
  },
  {
    "verse_id": 106,
    "translation": "تۆہۍ  کٔرِو  ییٚمچِ  (یعنی  قرآنٕچ)  پٲروی  یُس  تۅہیہِ  کُن  تُہٕندِس  ربّ  سٕندِ  طرفہٕ  وحی  چُھ  آمُت  کرنہٕ  اللہ  تعالیٰ  ہس  وَرٲے  چُھنہٕ  کانٛہہ  معبود  تہٕ  تۆہۍ  گٔژِھو  مشرکو  نِشہِ  الگ۔"
  },
  {
    "verse_id": 107,
    "translation": "تہٕ  ہرگاہ  اللہ  تعالیٰ  (یِمن  جبراً  رُکاوُن)  ییٚژِھہ  ہے  تیٚلہِ  کرہن  نہٕ  یِم  لُکھ  (زانٛہہ)  شرک،  تہٕ  اَسہِ  چِھو  نہٕ  تۆہۍ  (تہِ)  یِمن  پیٚٹھ  نگہبان  بنٲوِمٕتۍ  تہٕ  نَہ  چِھو  تۆہۍ  یِمن  پیٚٹھ  رٲچھدر۔"
  },
  {
    "verse_id": 108,
    "translation": "تہٕ  (اے  مسلمانو!)  تۆہۍ  مَہ  ؤنِو  تِمن  (اَپزیٚن  معبودن)  بدرد  یِمن  یِم  (مشرک  لُکھ)  اللہ  تعالیٰ  ہس  وَرٲے  پوٗزان  چھ  پتہٕ  لاگن  تِم  لُکھ  (تہِ  درجواب)  جہالت  کہ  وجہ  کِنۍ  ظلم  کران  کران  اللہ  تعالیٰ  سٕندِس  شانس  منٛزگستٲخی  سان  بدردوَنٕنۍ۔  یِتھے  پٲٹھۍ  چھے٘  اَسہِ  پۯتھ  فرقہ  (تہٕ  جمٲعژ)  خٲطرٕ  تِہٕنز  عمل  (تِہِنزن  أچھن  منٛز)  خۅش  کرٕوٕنۍ  تھٲومٕژ  (تہٕ  تِم  چِھ  تٔتھۍ  حق  سمجھان  روزان)  پتہٕ  چُھ  سارِنٕے  پننہِ  سٕے  ربّس  کُن  واپس  یُن  تہٕ  سُہ  کرِ  تِمن  تِمَو  عملو  ہٕندیو  نتیجو  نِشہِ  زٲنِیاب  یِمہٕ  تِم  انجام  ٲسۍ  دِوان۔"
  },
  {
    "verse_id": 109,
    "translation": "تِم  چِھ  سیٚٹھاہ  تٲکید  سان  حلف  تلتھ  اللہ  تعالیٰ  سُنٛد  قسم  کھیوان  زِ  ہرگاہ  تِمن  نِشہِ  کانٛہہ  (ٹاکارٕہ)  نشٲنی  یِیہِ  تیٚلہِ  اَنن  تِم  تَتھ  پیٚٹھ  ضرور  ایمان۔  (تِمن)  ؤنِو  زِ  نشٲنِیہِ  چھے٘  صرف  اللہ  تعالیٰ  سٕے  نِشہِ  تہٕ  (اے  مسلمانو!)  توہیہِ  کتہِ  چھے٘  خبر  زِ  ییٚلہِ  سۅ  نشٲنی  یِیہِ  تِم  انن  نہٕ  (تیٚلہِ  تہِ)  ایمان۔"
  },
  {
    "verse_id": 110,
    "translation": "تہٕ  أسۍ  ڈالوکھ  تِہِندۍ  دل  تہٕ  تِہٕنزٕ  أچھ  (تِہِنزِ  پننہِ  بدنیتی  کِنۍ  حق  قبول  کرنہٕ)  نِشہِ  (تِتھے  پٲٹھۍ)  یِتھہٕ  پٲٹھۍ  تِمَو  ییٚمِس  (نبی  یس)  پیٚٹھ  گۅڈنِچہِ  لَٹہِ  ایمان  اۆن  نہٕ  (لہٰذا  اَنن  نہٕ  تِم  نشٲنی  وُچِھتھ  تہِ  ایمان)  تہٕ  أسۍ  تراووکھ  تِم  تِہِنزِ  سرکشی  منٛزٕے  تاکہ  تِم  روزن  وَتہِ  رٲوِتھٕے۔"
  },
  {
    "verse_id": 111,
    "translation": "تہٕ  اگر  أسۍ  تِمن  کُن  فرشتہٕ  نٲزل  کرہَوتہٕ  تِمن  سٍتۍ  لاگہن  مۅردٕ  کتھہٕ  کرنہِ  تہٕ  أسۍ  کرہَو  تِمن  پیٚٹھ  پۯتھ  کانٛہہ  چیز  (أچھن  برونٛہہ  کنہِ)  چھۅکَو  چھۅکَو  جمع  تَمہِ  پتہٕ  تہِ  اَنہن  نہٕ  تِم  ایمان  اَمہِ  وَرٲے  یہِ  اللہ  تعالیٰ  ییٚژِھہ  ہے  تہٕ  تِمَو  منٛزٕ  چِھ  اکثر  لُکھ  جہالتس  کٲم  ہیٚوان۔"
  },
  {
    "verse_id": 112,
    "translation": "تہٕ  یِتھے  پٲٹھۍ  بنٲوۍ  اَسہِ  پۯتھ  نبی  یس  خٲطرٕ  انسانَو  تہٕ  جِنَو  منٛزٕ  شیاطین  دشمن  یِم  اَکھ  أکۍ  سٕندِس  دِلس  منٛزگِلَٹھ  کھالنہٕ  آمژٕ  (میچھہِ  میٚچھہِ)  کتھہٕ  (وَسوسہٕ  رٔنگۍ)  دوکھہٕ  دِنہٕ  خٲطرٕ  تراوان  چِھ  روزان،  تہٕ  اگر  تُہُنٛد  ربّ  (تِمن  جبراً  رُکاوُن)  ییٚژِھہ  ہے  (تیٚلہِ)  ہیٚکہٕ  ہن  نہٕ  تِم  یہِ  کٔرِتھ،  لہٰذا  ترٲوِیوٗکھ  تۆہۍ  تِم  (تہِ)  تہٕ  یکینٛژھاہ  بہتان  تِم  گنڈان  چِھ  (سُتہِ)۔"
  },
  {
    "verse_id": 113,
    "translation": "تہٕ  (یہِ  چُھ)  اَمہِ  موجوب  زِ  تِمن  لُکن  ہٕندۍ  دل  گژھن  اَتھ  (فریبس)  کُن  مٲیِل  گژٕھنۍ  یِمن  ٲخرتس  پیٚٹھ  ایمان  چُھنہٕ  بیٚیہِ  (یہِ)  زِ  تِم  گژھن  اَتھ  پسند  لاگٕنۍ  کرٕنۍ  تہٕ  (یِتہِ)  زِ  تِم  گژھن  (تِمنٕے  بد  عملن  ہُنٛد)  اَتُر  لاگٕنۍ  کرٕنۍ  یُہُنٛد  تِمن  پانس  چُھ  (اَتُر)  سپدان۔"
  },
  {
    "verse_id": 114,
    "translation": "(فرمٲوِو)  کیا  بہٕ  ژھانڈنہٕ  اللہ  تعالیٰ  ہس  وَرٲے  بیٚیہِ  کانٛہہ  حَکَم  (تہٕ  فٲصلۍ)  حالانکہ  سُہ  چُھ  (اللہ  تعالیٰ  ہٕے)  ییٚمۍ  تۅہیہِ  کُن  مفصّل  کتاب  چھے٘  نٲزل  فرمٲومٕژ،  تہٕ  تِم  لُکھ  یِمن  اَسہِ  (گۅڈٕ)  ٲس  کتاب  دِژمٕژچِھ  (دل  سٍتۍ)  زانان  زِ  یہِ  (قرآن)  چُھ  تُہٕندِس  ربّ  سٕنٛدِ  طرفہٕ  حقس  پیٹھ  (بنٲوِتھ)  نٲزل  آمُت  کرنہٕ،  وۅنۍ  مَہ  بٔنوِ  تۆہۍ  (یِمَن  اہلِ  کتابن  ہٕنٛدِ  نسبتہٕ)  شک  کرن  والیٚن  منٛز  (زِ  یِم  لُکھ  چھا  قرآنُک  وحی  آسُن  زانان  کِنہٕ  نَہ)۔"
  },
  {
    "verse_id": 115,
    "translation": "تہٕ  تُہٕندِس  ربّ  سٕنٛز  کتھ  سپٕز  پزرٕ  تہٕ  انصاف  مطٲبق  پوٗرٕ، تٔمۍ  سٕنزن  کتھن  چُھنہٕ  کانٛہہ  بدلاوَن  وول  تہٕ  سُہ  چُھ  وارٕ  پٲٹھۍ  بوزن  وول  وارٕ  پٲٹھۍ  زانن  وول۔"
  },
  {
    "verse_id": 116,
    "translation": "تہٕ  اگر  ژٕ  زمینس  منٛز  (موجود)  لُکن  ہٕندِ  اکثریتُک  وَنُن  مانکھ  تیٚلہِ  ڈالنے  تِم  ژے٘  اللہ  تعالیٰ  سٕنزِ  وَتہِ  نِشہِ۔  تِم  چِھ  (حق  تہٕ  یقینہٕ  بجایہِ)  صرف  وہمٕچ  تہٕ  گمانٕچ  پٲروی  کران  تہٕ  بیٚیہِ  چِھ  محض  غلط  قیاس  آرٲیی  (تہٕ  اَپُز  بکواس)  کران  روزان۔"
  },
  {
    "verse_id": 117,
    "translation": "بے  شک  چُھ  تُہُنٛد  ربّٕے  تَس  اصل  پٲٹھۍ  زانان  یُس  تٔمۍ  سٕنزِ  وَتہِ  نِشہِ  ڈۆلمُت  چُھ  تہٕ  سُے  چُھ  ہدایت  یافتہٕ  لُکو  نِشہِ  (تہِ)  وارٕ  پٲٹھۍ  وٲقف۔"
  },
  {
    "verse_id": 118,
    "translation": "لہٰذا  ٲسِو  تۆہۍ  تَمہِ  (ذبح  کرِمَتہِ)  منٛزٕ  کھیٚوان  یَتھ  پیٚٹھ  (ذبح  کرنہٕ  وِزِ)  اللہ  تعالیٰ  سُنٛد  ناو  آسہِ  ہیٚنہٕ  آمُت  ہرگاہ  تۆہۍ  تٔمۍسٕندیٚن  آیاتن  پیٚٹھ  ایمان  تھاون  وٲلۍ  چِھو۔"
  },
  {
    "verse_id": 119,
    "translation": "تہٕ  تۅہیہِ  کیا  (مسلہٕ)  چُھوزِ  تۆہۍ  چِھو  نہٕ  تَمہِ  (ذبح  کرِمَتہِ)  منٛزٕ  کھیٚوان  یَتھ  پیٚٹھ  (ذبح  کرنہٕ  وقتہٕ)  اللہ  تعالیٰ  سُنٛد  ناو  چُھ  ہیٚنہٕ  آمُت  (تۆہۍ  چِھو  یِم  حلال  جانور  بلا  وجہ  حرام  ٹٔھہراوان؟)  حالانکہ  تٔمۍ  چِھ  تُہٕندِ  خٲطرٕ  تِم  (تمام)  چیز  تفصیل  سان  بیان  کٔرِمٕتۍ  یِم  تٔمۍ  تۅہیہِ  پیٚٹھ  حرام  چِھ  کٔرِمٕتۍ،  سواے  تَتھ  (صورتس)  منٛز  زِتۆہۍ  گٔژِھو  (محض  زُو  بچاونہٕ  خٲطرٕ)  تِمن  کُن  (بقدرِ  حاجت  کھیٚنس  پیٚٹھ)  سیٚٹھاہ  مجبور  (لہٰذا  مَہ  ٲسِو  تۆہۍ  پننہِ  طرفہٕ  مزید  چیز  حرام  قرار  دِوان)۔  بے  شک  چِھ  واریاہ  لُکھ  (پختہٕ)  علمہٕ  وَرٲے  پننیو  خوٲہشاتو  (تہٕ  پانے  گرنہٕ  آمتیو  تصوراتو)  ذریعہ  (لُکن)  ڈالان  روزان،تہٕ  پٔزِۍپٲٹھۍ  چُھ  تُہُنٛد  ربّ  حدٕ  نیرن  والیٚن  وارٕپٲٹھۍ  زانان۔"
  },
  {
    "verse_id": 120,
    "translation": "تہٕ  تۆہۍ  ترٲوِو  ظٲہری  تہٕ  بٲطنی  (یعنی  ٹاکارٕہ  تہٕ  کٔھٹِتھ  دۅشوے  قٔسمٕکۍ)  گناہ۔  بے  شک  یِم  لُکھ  گناہ  چِھ  کماوان  تِمن  یِیہِ  عنقریب  سزا  دِنہٕ  تِمن  (بد  عملن)  ہٕنٛدِ  بٲعث  یِمن  ہُنٛد  اَتُر  تِم  کران  ٲسۍ۔"
  },
  {
    "verse_id": 121,
    "translation": "تہٕ  تۆہۍ  مَہ  ٲسِو  تٔمِس  (جانور  سٕندِ  مازٕ)  منٛزٕ  کھیٚوان  ییٚمِس  پیٚٹھ  (ذبح  کرنہٕ  وقتہٕ)  اللہ  تعالیٰ  سُنٛد  ناو  آسہِ  نہٕ  ہیٚنہٕ  آمُت  تہٕ  بے  شک  چُھ  سُہ  (ماز  کھیۆن) گناہ،  تہٕ  بے  شک  چِھ  شیاطین  پننیٚن  دوستن  ہٕنٛدیٚن  دِلن  منٛز  (وسوسہٕ)  تراوان  روزان  تاکہ  تِم  ژُوَن  تۅہیہِ  سٍتۍ  تہٕ  اگر  تۆہۍ  تِہِندِس  وَننس  پیٚٹھ  پٔکوِ  تۆہۍ  تہِ  بٔنِو  (تیٚلہِ)  مشرک۔"
  },
  {
    "verse_id": 122,
    "translation": "ٲخر  سُہ  شخص  یُس  مۅردٕ  (یعنی  ایمان  نِشہِ  محروم)  اوس  پتہٕ  کۆر  سُہ  اَسہِ  (ہدایت  کہ  بدولت)  زندٕہ  تہٕ  اَسہِ  کۆر  تس  خٲطرٕ  (ایمانُک  تہٕ  معرفتُک)  نور  پٲدٕ  (وۅنۍ)  چُھ  سُہ  اَمہِ  کہ  ذریعہ  (باقی)  لُکن  منٛز  (تہِ  گاش  پٔھہلاونہٕ  خٲطرٕ)  پکان  ہیٚکیا  تس  شخصس  ہیوٗ  ٲسِتھ  ییٚمہِ  سُنٛد  حال  یہِ  آسہِ  زِ  (جہالت  تہٕ  گمرٲہی  ہٕنزن)  اَنہِ  گٹن  منٛز  چُھ  (سُہ  تِتھہٕ  پٲٹھۍ)  ہینہ  آمُت  زِتَمہِ  منٛزٕ  ہیٚکہِ  نہٕ  نیٖرتھٕے۔  یِتھے  پٲٹھۍ  چِھ  کٲفرن  خٲطرٕ  تِہِندۍ  تِم  اعمال  (تِہٕنزن  نظرن  منٛز)  شوٗب  دارہاونہٕ  یِوان  یِم  تِم  کران  چِھ  روزان۔"
  },
  {
    "verse_id": 123,
    "translation": "تہٕ  یِتھے  پٲٹھۍ  بنٲوۍ  اَسہِ  پۯتھ  بستی  منٛزبٔڑۍ  مٔہنِو  (تہٕ  امیر)  تَتہِ  کیٚن  جُرمن  ہٕنٛدۍ  سرغنہٕ  تاکہ  تِم  کرن  تَتھ  (بستی)  منٛز  مکٲرِلہٕ،  تہٕ  (درحقیقت)  چِھنہٕ  تِم  پننیٚن  نفسن  ورٲے  کٲنسہِ  (بیٚیِس)  سٍتۍدوکھہٕ  کران  تہٕ  تِمن  چُھنہٕ  (امہِ  کہ  بدانجامُک)  شعور۔"
  },
  {
    "verse_id": 124,
    "translation": "تہٕ  ییٚلہِ  تِمن  نِشہِ  کانٛہہ  نشٲنی  چھے٘  یِوان  (تیٚلہِ)  چِھ  ونانٛ،  أسۍ  اَنَو  نہٕ  ہرگز  تہِ  ایمان  یۆت  تام  نہٕ  اَسہِ  تہِ  تِژٕھے  (نشٲنی)  دِنہٕ  یِیہِ  یِژھ  اللہ  تعالیٰ  سٕندیٚن  رسولن  چھے٘  دِنہٕ  آمٕژ۔  اللہ  تعالیٰ  چُھ  اصل  پٲٹھۍ  زانان  زِ  تس  کٔمِس  نِشہِ  چھے٘  پنٕنۍ  رسالت  سوزٕنۍ۔  عنقریب  گژِھہ  مُجرمن  اللہ  تعالیٰ  سٕندِس  دربارس  منٛز  ذلّت  نٲلۍ  بیٚیہِ  (میلیٚکھ)  سخت  عذاب  اَمہِ  موجوب  زِ  تِم  ٲسۍمکر  (تہٕ  دوکھہٕ  بٲزی)  کران۔"
  },
  {
    "verse_id": 125,
    "translation": "وۅنۍ  ییٚمِس  اللہ  تعالیٰ  (فضل  رٔنگۍ)  ہدایت  دِنُک  ارادٕہ  چُھ  فرماوان  تٔمۍ  سُنٛد  سیٖنہٕ  چُھ  اسلام  خٲطرٕ  کُشادٕہ  بناوان  تہٕ  ییٚمِس  کٲنسہِ  (عدل  رٔنگۍتٔمۍ  سٕنزِ  پننہِ  مٔلۍ  ہیٚژمَژِ)  گمرٲہی  پیٚٹھٕے  تھاونُک  ارادٕہ  چُھ  فرماوان  تٔمۍ  سُنٛد  سیٖنہٕ  چُھ  (تِتِھہ)  شدید  دَمہٕ  سٍتۍ  تنگ  کران  زَنتہٕ  سُہ  مُشکلی  سان  آسمانس  (یعنی  تھزرس)  کھسان  آسہِ  یِتھے  پٲٹھۍ  چُھ  اللہ  تعالیٰ  تِمن  لُکن  پیٚٹھ  (ذلّتُک)  عذاب  تراوان  یِم  ایمان  چِھنہٕ  اَنان۔"
  },
  {
    "verse_id": 126,
    "translation": "تہٕ  یہِ  (اسلامٕے)  چُھ  تُہٕندِس  ربّ  سٕنز  سیٚز  وَتھ  بے  شک  چِھ  اَسہِ  نصیحت  قبول  کرن  والیٚن  لُکن  خٲطرٕ  آیات  تفصیل  سان  بیان  کٔرۍ  مٕتۍ۔"
  },
  {
    "verse_id": 127,
    "translation": "تِمنٕے  خٲطرٕ  چُھ  تِہِندس  ربّ  سٕندِس  دربارس  منٛز  سلامتی  ہُنٛد  گرٕ  تہٕ  سُے  چُھ  تِہُنٛد  مولیٰ  تِمن  (صالح)  عملن  ہٕندِ  بٲعث  یِمہٕ  تِم  کران  ٲسۍ۔"
  },
  {
    "verse_id": 128,
    "translation": "تہٕ  ییٚمہِ  دۅہ  سُہ  تِمن  سارِنٕے  جمع  کرِ  (پتہٕ  سپدِ  ارشاد)  اے  گروہِ  جِنّات  (یعنی  شیاطین!)  بے  شک  کٔرۍ  ووکھ  تۅہیہِ  واریاہ  انسان  (گمراہ)  تہٕ  انسانَو  منٛزٕ  وَنن  تِہِندۍ  دوست،  اے  سانہِ  ربّہ!  اَسہِ  کٔرۍ  اَکھ  أکِس  نِشہِ  (سیٚٹھاہ)  فٲیدٕہ  حٲصل  تہٕ  (أتھۍ  غفلتس  تہٕ  مفاد  پرستی  ہٕندِس  عالمس  منٛز)  وٲتۍ  أسۍتَتھ  میعادس  یُس  ژے٘  سانہِ  خٲطرٕ  مقرر  اوسُتھ  کۆرمُت  (مگر  اَسہِ  ہیٚچ  نہٕ  تَمہِ  خٲطرٕ  کانٛہہ  تیٲری  کٔرِتھ)۔  اللہ  تعالیٰ  فرماوِ  زِ  جہنمٕے  چُھ  (وۅنۍ)  تُہُنٛد  ٹھکانہٕ  ہمیشہ  روٗزِو  تٔتھۍ  منٛز  مگر  یہِ  (کینٛژھاہ)  اللہ  تعالیٰ  ییٚژِھہ۔  بے  شک  چُھ  تُہُنٛد  ربّ  سیٚٹھاہ  حکمت  وول  وارٕ  پٲٹھۍ  زانن  وول۔"
  },
  {
    "verse_id": 129,
    "translation": "یِتھے  پٲٹھۍ  چِھکھ  أسۍ  ظٲلِمَو  منٛزٕکینہہ  کران  کینٛژھن  پیٚٹھ  مسلّط  (سوار)  تِمَو  (بد)  اعمالو  ہٕنٛدِ  بٲعث  یِم  تِم  کماوان  چِھ۔"
  },
  {
    "verse_id": 130,
    "translation": "اے  گروہِ  جِنّ  تہٕ  اِنسان!  کیا  تۅہیہِ  نِشہِ  ٲسۍ  نا  تۅہی  منٛزٕ  رسول  آمٕتۍ  یِم  تۅہیہِ  پیٚٹھ  میٲنۍ  آیات  ٲسۍ  بیان  کران  تہٕ  تۅہیہِ  ٲسوٕ  تُہٕنزِ  ییٚمہِ  دۅہ  چہ  پیشی  نِشہِ  کھۅژناوان  تِم  وَنن  (پتہٕ)،  أسۍ  چِھ  پننیٚن  نفسن  خلاف  گوٲہی  دِوان  تہٕ  تِم  ٲسۍ  دنیا  چہ  زندگی  دوکھس  منٛز  ترٲوِمٕتۍ  تہٕ  تِم  دِن  پننیٚن  نفسن  خلاف  اَمچ  (یعنی  امہِ  کتھہِ  ہٕنز)  گوٲہی  زِ  تِم  ٲسۍ  (دنیاہس  منٛز)  کٲفر  (یعنی  حقس  انکار  کرن  وٲلۍ)۔"
  },
  {
    "verse_id": 131,
    "translation": "یہِ  (رسولن  ہُنٛد  سوزُن)  اوس  اَمہِ  موجوب  زِ  تُہُنٛد  ربّ  چُھنہٕ  بستی  ین  ظلم  کہ  بٲعث  تَتھ  حالتس  منٛز  تباہ  کرن  وول  زِ  تَتِکۍ  روزن  وٲلۍآسن  (حق  چہ  تعلیمہِ  نِشہِ  بالکل)  بے  خبر  (یعنی  تِم  آسن  نہٕ  کٲنسہِ  حق  نِشہِ  خبردارٕے  کٔرِمٕتۍ)۔"
  },
  {
    "verse_id": 132,
    "translation": "تہٕ  پۯتھ  أکۍ  سٕندِ  خٲطرٕ  چِھ  تِہنِدیٚن  اعمالن  ہٕندِ  لحاظہٕ  درجات  (مقرر)،  تہٕ  تُہُنٛد  ربّ  چُھنہٕ  تِمَو  کامیٚو  نِشہِ  بے  خبر  یِمہٕ  تِم  کران  چِھ۔"
  },
  {
    "verse_id": 133,
    "translation": "تہٕ  تُہُند  ربّ  چُھ  بے  نیاز،  (سیٚٹھاہ) رحمت  وول،  ہرگاہ  ییٚژِھہ  تیٚلہِ  کریو  تۅہیہِ  نابود  تہٕ  تۅہیہِ  پتہٕ  ییٚمِس  ییٚژِھہ  تس  بناوِ  (تُہُنٛد)  جانشین  یِتھہٕ  پٲٹھۍ  زن  تٔمۍ  دۆیِمیٚن  لُکن  ہٕندیو  اَولادَو  نِشہِ  تۆہۍ  پٲدٕ  چِھو  کٔرۍمٕتۍ۔"
  },
  {
    "verse_id": 134,
    "translation": "بے  شک  ییٚمہِ  (عذابُک)  تۅہیہِ  سٍتۍ  وعدٕہ  چُھ  یِوان  کرنہٕ  سُہ  چُھ  ضرور  یِنہٕ  وول  تہٕ  تۆہۍ  ہیکِیوٗن  نہٕ  (اللہ  تعالیٰ)  عٲجز  کٔرِتھ۔"
  },
  {
    "verse_id": 135,
    "translation": "فرمٲوِو،  اے  (میانہِ)  قومہٕ!  تۆہۍ  روٗزِو  پننہِ  جایہِ  عمل  کران  بے  شک  چُھس  بہٕ  (پننہِ  جایہِ)  عمل  کران۔  پتہٕ  لگیٚو  تۅہیہِ  عنقریب  پَے  زِ  ٲخرتُک  انجام  کس  خٲطرٕ  چُھ  (بہتر)۔  بے  شک  میلہِ  نہٕ  ظٲلم  لُکن  نجات۔"
  },
  {
    "verse_id": 136,
    "translation": "تِمَو  چُھ  اللہ  تعالیٰ  سٕندِ  خٲطرٕ  تِموٕے  (چیزو)  منٛزٕ  اکھ  حصہٕ  مقرر  کۆرمُت  یِم  تٔمۍ  زراعت  تہٕ  چاروایو  منٛزٕ  پٲدٕ  چِھ  کٔرۍمٕتۍ  پتہٕ  چِھ  پننہِ  (بٲطل)  گُمانہٕ  کِنۍ  ونان  زِ  یہِ  (حصہٕ)  چُھ  اللہ  تعالیٰ  ہس  خٲطرٕ  تہٕ  یہِ  چُھ  سانیٚن  (پٲنۍ  پانے  بناونہٕ  آمتیٚن)  شریکن  خٲطرٕ،  وۅنۍیُس  (حصہٕ)  تِہِندیٚن  شریکن  خٲطرٕ  چُھ  سُہ  چُھنہٕ  پتہٕ  اللہ  تعالیٰ  ہس  واتان  تہٕ  یُس  (حصہٕ)  اللہ  تعالیٰ  ہس  خٲطرٕ  چُھ،  سُہ  چُھ  تِہِندیٚن  شریکن  تام  واتان،  کِیُتھ  بُرٕ  فٲصلہٕ  چِھ  (تِم)  کران۔"
  },
  {
    "verse_id": 137,
    "translation": "تہٕ  یِتھے  پٲٹھۍ  چُھ  واریاہن  مشرکن  خٲطرٕ  تِہِندیٚو  شریکوپنٕنۍ  اولاد  قتل  کرٕنۍ  (تِہٕنزن  نظرن  منٛز)  خۅش  کروُن  بنٲوِتھ  ہوومُت  تاکہ  تِم  کرن  تِمن  برباد  تہٕ  تِہُنٛد  (پتھ  کُن  بچومُت)  دین  (تہِ)  بناون  تِمن  پیٚٹھ  مشکوک،  تہٕ  اگراللہ  تعالیٰ  (تِمن  جبراً  رُکاوُن)  یژھہ  ہے  تیٚلہِ  ہیٚکہَن  نہٕ  تِم  یہِ  کٔرِتھ،  لہٰذا  ترٲوِیوٗکھ  تۆہۍ  تِم  تہٕ  بیٚیہِ  یۅسہٕ  بہتان  ترٲشی  تِم  کران  چِھ  (نظرانداز  کٔرتھ)۔"
  },
  {
    "verse_id": 138,
    "translation": "تہٕ  پننہِ  (بٲطل)  خیالہٕ  چِھ  (یِتہِ)  ونان  زِ  یِم  (مخصوص)  چاروٲے  تہٕ  زراعت  چُھ  ممنوع،  اَتھ  ہیٚکہِ  نہٕ  کانٛہہ  کھیٚتھ  تس  وَرٲے  یُس  أسۍ  یژھون  تہٕ  (یہِ  زِ  کینہہ)  چاروٲے  چِھ  تِتھۍ  یہِنٛزٕ  شانہٕ  (سوارِ  خٲطرٕ)  حرام  کرنہٕ  چھے٘  آمٕژ  تہٕ  (کینہہ)  چاروٲے  چِھ  تِتھۍ  زِ  یِمن  پیٚٹھ  (ذبح  کہ  وقتہٕ)  یِم  لُکھ  اللہ  تعالیٰ  سُنٛدناو  چِھنہٕ  ہیٚوان  (یہِ  سورُے)  گۆو  اللہ  تعالیٰ  ہس  پیٚٹھ  ہانٛژھ  لاگٕنۍ،  عنقریب  دِیہِ  سُہ  تِمن  (اَمہِ  کتھہِ  ہُنٛد)  سزا  یُس  تِم  ہانٛژھ  لاگان  ٲسۍ۔"
  },
  {
    "verse_id": 139,
    "translation": "تہٕ  (یِتہِ)  چِھ  ونان  زِ  یُس  (بچہِ)  یِمن  چارواین  ہٕندیٚن  شکمن  منٛز  چُھ  سُہ  چُھ  سانیٚن  مَردن  خٲطرٕ  مخصوص  تہٕ  سانیٚن  زنانن  خٲطرٕ  چُھ  حرام  کرنہٕ  آمُت  تہٕ  اگر  سُہ  (بچہ)  موٗدمُت  (زوومت)  آسہِ  تیٚلہِ  چِھ  تِم  (مرد  تہٕ  زنانہٕ)  سٲری  اَتھ  منٛز  شریک  سپدان،  جلدٕے  دِیہِ  سُہ  تِمن  تِہٕنزن  (پانے  بناونہٕ  آمژن)  کتھن  ہُنٛد  سزا،  بے  شک  چُھ  سُہ  سیٚٹھاہ  حکمت  وول  وارٕ  پٲٹھۍ  زانن  وول۔"
  },
  {
    "verse_id": 140,
    "translation": "پٔزۍپٲٹھۍ  گٔے  تِتھۍ  لُکھ  بربادیِمَو  پنٕنۍ  اولاد  (صحیح)  علمہٕ  وَرٲے  (محض)  بے  وقوفی  کِنۍ  قتل  کٔرۍ  تہٕ  تِم  (چیز)  یِم  اللہ  تعالیٰ  ہن  تِمن  (رزق  رٔنگۍ)  عطا  کٔرِمٕتۍ  ٲسۍ  کٔرِکھ  اللہ  تعالیٰ  ہس  پیٚٹھ  ہانٛژھ  لٲگِتھ  حرام،  بے  شک  گٔے  تِم  گمراہ  تہٕ  ہدایت  یافتہٕ  ہیٚکۍ  نہٕ  بٔنتِھ۔"
  },
  {
    "verse_id": 141,
    "translation": "تہٕ  سُے  چُھ  ییٚمۍرٲنٛٹھ  دار  تہٕ  رٲنٛٹھ  رۆس  (یعنی  ڈکھن  پیٹھ  تھۆد  تُلنہٕ  آمٕتۍ  تہٕ  تھۆد  نَہ  تُلنہٕ  آمٕتۍ)  باغات  پٲدٕ  کٔرۍ  بییہ  کٔھزر  (کُلۍ)  تہٕ  زراعت  ییٚمِکۍ  پھل  رنگہٕ  رنگہٕ  چِھ  بییہ  زیتون  تہٕ  دٲن  (یِم  شکلہِ  کِنۍ)  اَکھ  أکِس  سٍتۍ  رَلان  چِھ  تہٕ (مزس  منٛز)  چِھ  بیۆن  بیۆن  (تہِ  پٲدٕ  کٔرۍ)۔  ییٚلہِ  (یِمن  کُلیٚن)  پھل  نیرِ  تیٚلہِ  ٲسِو  یہِندۍ  پھل  کھیٚوان  (تہِ)  تہٕ  یہِ  (میٚوٕہ  تہٕ  زراعت)  لوننہٕ  کہ  دۅہ  ٲسِوامُیک  (اللہ  تعالیٰ  سُنٛد  مقرر  کرنہٕ  آمُت)  حق  (تہِ)  ادا  کران  تہٕ  فضول  خرچی  مَہ  ٲسِو  کران،  بے  شک  چُھنہٕ  سُہ  غٲر  ضروری  خرچ  کرن  والیٚن  پسند  کران۔"
  },
  {
    "verse_id": 142,
    "translation": "بیٚیہِ  کٔرۍ  (تٔمۍ)  بور  تُلن  وٲلۍ  (تٔھدۍقد  وٲلۍ)  چاروٲے  تہٕ  زمینس  پیٚٹھ  (ذبح  خٲطرٕ  یا  لۅکٹہِ  قد  کہ  بٲعث  زمینس  سٍتۍ)  لٲرِتھ  گژھن  وٲلۍ  (چاروٲے  پٲدٕ)  تۆہۍ  ٲسِوتَمہِ  (رزقہٕ)  منٛزٕ  (تہِ  ذبح  کٔرِتھ)  کھیٚوان  یُس  اللہ  تعالیٰ  ہن  تۅہیہِ  عطا  چُھنو  کۆرمُت  تہٕ  شیطان  سٕنزن  وَتن  پیٚٹھ  مَہ  ٲسِو  پکان،  بے  شک  چُھ  سُہ  تُہُنٛد  ٹاکارٕہ  دشمن۔"
  },
  {
    "verse_id": 143,
    "translation": "(اللہ  تعالیٰ  ہن)  کٔرۍ  ٲٹھ  (نَر  تہٕ  مادہ)  جورٕ  پٲدٕ،  زٕ  (نرتہٕ  مادٕہ)  تیٖرس  نِشہِ،  تہٕ  زٕ  (نرتہٕ  مادٕہ)  ژھاوجہِ  نِشہِ۔  (تۆہۍ)  فرمٲوِو  (یِمن)،  کیا  تٔمۍ  چھا  دۅشوے  نر  حرام  کٔرِمٕتۍیا  دۅشوے  مادٕہ  یا  سُہ  (بچہ)  یُس  دۅشوٕنۍ  مادن  ہٕنزن  بچہِ  دانیٚن  منٛز  چُھ؟ مے٘  ؤنِو  علمہٕ  تہٕ  دانٲیی  سان  ہرگاہ  تۆہۍ  پٔزۍیٲرۍ  چِھو۔"
  },
  {
    "verse_id": 144,
    "translation": "تہٕ  زٕ  (نرتہٕ  مادٕہ)  اونٹس  نِشہِ،  تہٕ  زٕ  (نرتہٕ  مادٕہ)  گٲو  نِشہِ۔  (تۆہۍ)  فرمٲوِو  (یِمن)،  کیا  تٔمۍ  چھا  دۅشوے  نر  حرام  کٔرِمٕتۍ  یا  دۅشوے  مادٕہ  یاسہُ  (بچہ)  یُس  دۅشوٕنۍ  مادن  ہٕنزن  بچہِ  دانیٚن  منٛز  چُھ؟  کیا  تۆہۍ  ٲسۍوٕ  تَمہِ  وقتہٕ  موجود  ییٚلہِ  اللہ  تعالیٰ  ہن  تۅہیہِ  اَمُیک  (یعنی  حُرمتُک)  حکم  اوسنَو  دِیُتمت  ؟  پتہٕ  کُس  ہیٚکہِ  تسٕندِکھۅتہٕ  بۆڈ  ظٲلم  ٲسِتھ  یُس  اللہ  تعالیٰ  ہس  پیٚٹھ  اَپٕزہانٛژھ  لاگان  چُھ  تاکہ  لُکن  روزِعلمہٕ  وَرٲے  گمراہ  کران؟  ے  شک  چُھنہٕ  اللہ  تعالیٰ  ظٲلم  قومس  ہدایت  فرماوان۔"
  },
  {
    "verse_id": 145,
    "translation": "تۆہۍ  فرمٲوِوزِ  مے٘  کُن  یۅسہٕ  وحی  سوزنہٕ  چھے٘  آمٕژتَتھ  منٛز  چُھس  نہٕ  بہٕ  کٲنسہِ  (تہِ)  کھیٚنہٕ  وٲلِس  پیٚٹھ  (تِیُتھ  چیز)  یَتھ  سُہ  کھیٚوان  آسہِ  حرام  لبان  اَمہِ  وَرٲے  زِ  سُہ  آسہِ  مۅرداریا  آسہِ  پکہٕ  وُن  خون  نَتہٕ  آسہِ  خنزیر  سُنٛد  مازتِکیازِ  یہِ  چُھ  ناپاک، یا  نافرمٲنی  ہُنٛد  جانور  یَس  پیٚٹھ  ذبح  کرنہٕ  وقتہٕ  غیر  اللہ  سُنٛد  ناو  آسہِ  ہیٚنہٕ  آمُت۔  وۆں  گویُس  شخص  (بۅچھہِ  ہٕندِ  بٲعث)  سخت  لاچار  سپدِ،  نَہ  آسہِ  نافرمٲنی  کران  تہٕ  نَہ  آسہِ  حدنِشہِ  تجاوُز  کران  تیٚلہِ  چُھ  تُہُنٛد  ربّ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 146,
    "translation": "تہٕ  یہودیٚن  پیٚٹھ  اوس  اَسہِ  پۯتھ  کانٛہہ  نَمہٕ  وول  (پنجہِ  وول  جانور)  حرام  کۆرمُت  تہٕ  تِمن  پیٚٹھ  ٲس  اَسہِ  گٲو  ہٕنز  تہٕ  ژھاوجہِ  ہٕنز  چربی  حرام  کٔرمٕژتَمہِ  (چربی)  وَرٲے  یۅسہٕ  دۅشوٕنۍ  کمبرس  منٛز  آسہِ  یا  موچس  منٛز  آسہِ  یا  أڈِجن  لٲر  تھ  آسہِ۔  یہِ  اوس  اَسہِ  تِہِنزِ  سرکشی  ہٕنٛدِ  بٲعث  تِمن  سزادِیُتمُت  تہٕ  یقینا  چِھ  أسۍ  پٔزۍیٲرۍ۔"
  },
  {
    "verse_id": 147,
    "translation": "پتہٕ  اگر  تِم  تۅہیہِ  بُتھ  پھِرن  تیٚلہِ  فرمٲوِو  زِ  تُہُنٛد  ربّ  چُھ  وسیع  رحمت  وول  تہٕ  تٔمۍ  سُنٛد  عذاب  ہیٚکہِ  نہٕ  مجرم  قومہٕ  نِشہِ  ٹالنہٕ  یِتھ۔"
  },
  {
    "verse_id": 148,
    "translation": "جلدٕے  وَنن  مشرک  لُکھ  زِاگراللہ  تعالیٰ  یژِھہ  ہے  تیٚلہِ  نَہ  کرہَو  أسۍ  شرک  تہٕ  نَہ  سأنۍ  جَداجداد،  تہٕ  نَہ  دِمہون  کانٛہہ  چیز  (بلاسند)  حرام  قرار۔یِتھے  پٲٹھۍ  اوس  تِمَو  لُکو  تہِ  بُتھ  پھِیُرمُت  یِم  یِمن  برونٛہہ  ٲسۍپتہٕ  وُچھ  تِمَو  سٲنِس  عذابس  مزٕہ۔  فرمٲوِو،  کیا  تۅہیہِ  نِشہِ  چھا  کانٛہہ  (حُجت  کرنس  لایق)  علم  زِ  تۆہۍ  أنِو  سُہ  سانہِ  خٲطرٕ  کٔڈِتھ  (تیٚلہِ  کٔرِو  سُہ  پیش)  تۆہۍ  چِھو  (یقینی  علم  ترٲوِتھ)  صرف  گمان  چی  پٲروی  کران  تہٕ  تۆہۍ  چِھو  محض  (اندازٕ  کِس  بنیادس  پیٚٹھ)  اَپُزونان۔"
  },
  {
    "verse_id": 149,
    "translation": "فرمٲوِو  زِ  محکم  دلیل  چھے٘  بس  اللہ  تعالیٰ  سٕنزٕے،  وۅنۍ  ہرگاہ  سُہ  (تۅہیہِ  مجبور  کرُن)  یژِھہ  ہے  تیٚلہِ  بناوِہیٚو  تۅہیہِ  سارِنٕے  ہدایتٕکۍ (پابند)۔ ﴿سہُ  چُھ  حقٕچ  تہٕ  بٲطلٕچ  فرق  تہٕ  دۅشوٕنۍ  ہُند  انجام  سمجھاونہ  پتہ  پریٚتھ  کٲنسہ  آزٲدی  سان  پنٕنۍ  وتھ  اختیار  کرنُک  موقع  دوان،  تاکہ  پریٚتھ  کانہہ  شخص  بنہِ  پننہِ  کرِمتُیک  کراوِ  مِتُیک  پانہ  ذمہ  دارتہٕ  اتھ  بنیادس  پیٚٹھ  ٹھہرِ  جزاہُک  تہٕ  سزاہُک  حقدار۔﴾"
  },
  {
    "verse_id": 150,
    "translation": "(یِمن  مشرکن)  فرمٲوِوزِ  تۆہۍ  کٔرِیوٗکھ  پنٕنۍ  تِم  گواہ  پیش  یِم  (یِتھ)  اَمہِ  کتھہِ  ہٕنز  گوٲہی  دِن  زِاللہ  تعالیٰ  ہن  چُھ  یہِ  حرام  کۆرمُت  پتہٕ  اگر  تِم  (اَپُٕز)  گوٲہی  دِن  تہِ  تیٚلہِ  کٔرۍ  زیٚو  نہٕ  تِہٕنز  گوٲہی  تسلیم  (بلکہ  کٔڈۍ  زیٚو  تِہُنٛد  اَپزِیور  آسُن  تِمن  پیٚٹھ  نۆن)  تہٕ  نَہ  کٔرۍزیٚو  تِتھیٚن  لُکن  ہٕنزن  خٲہِشن  ہٕنز  پٲروی  یِم  سانیٚن  آیاتن  بُتھ  چِھ  پھِران  تہٕ  یِم  ٲخرتس  پیٚٹھ  ایمان  چِھنہٕ  تھاوان  تہٕ  تِم  چِھ  (بٲطل  معبودن)  پننِس  ربّس  برابر  مانان۔"
  },
  {
    "verse_id": 151,
    "translation": "فرمٲوِو،  ؤلِو  بہٕ  بوزناوَو  تِم  چیز  پٔرِتھ  یِم  تُہٕندۍ  ربّن  تۅہیہِ  پیٚٹھ  حرام  چِھ  کٔرِمٕتۍ  (تِم  چِھ)  یہِ  زِ  تۆہۍ  کٔرِیوٗن  نہٕ  تس  سٍتۍ  کانٛہہ  چیزشریک  تہٕ  مٲلِس  ماجہِ  سٍتۍ  کٔرِو  رُت  سلوک  تہٕ  غریبی  ہٕندِ  بٲعث  مَہ  کٔرِیوٗکھ  پنٕنۍ  اولاد  قتل۔  أسی  چِھو  تۅہیہِ  رزق  دِوان  تہٕ  تِمن  تہِ  (دِمَو)  تہٕ  بے  حیٲیی  ہٕنزن  کامیٚن  مَہ  گٔژِھو  نکھہٕ  (خواہ)  تِمہٕ  ظٲہر  آسن  تہٕ  (خواہ)  پوشیدٕہ  آسن  بیٚیہِ  مَہ  کٔرِیوٗن  سُہ  جان  قتل  یُس  (قتل  کرُن)  اللہ  تعالیٰ  ہن  حرام  چُھ  کۆرمُت  (شرعی)  حق  وَرٲے  (یعنی  قانون  مطٲبق  پننہِ  بچاوٕ  خٲطرٕ  تہٕ  فتنہ  و  فساد  تہٕ  دہشت  گردی  خلاف  لڑان  لڑان)،  یِمَے  چھے٘  تِم  (کتھہٕ)  یُہُنٛد  تٔمۍ  تۅہیہِ  تٲکیدی  حکم  چُھ  دِیُتمُت  تاکہ  تۆہۍ  ہیٚیِو  عقلہِ  کٲم۔"
  },
  {
    "verse_id": 152,
    "translation": "تہٕ  یتیم  سٕندِس  مالس  نکھہٕ  گٔژھۍ  زیٚو  نہٕ  مگر  تَمہِ  طریقہٕ  یُس  سیٚٹھاہ  پسندیدٕہ  آسہِ  یۆت  تام  سُہ  پننہِ  جوٲنی  تام  واتہِ،  تہٕ  پرمانہٕ  تہٕ  تۯکٕر  (یعنی  مینُن  تولُن)  ٲسۍ  زیٚو  انصاف  سان  پوٗرٕکران۔  أسۍ  چِھنہٕ  کٲنٛسہِ  شخصس  تٔمۍ  سٕندِ  طاقتہٕ  کھۅتہٕ  زیادٕہ  تکلیف  دِوان  تہٕ  ییٚلہِ  تۆہۍ  (کٲنٛسہِ  ہٕنٛدِ  نسبتہٕ  کینہہ)  ؤنِو  تیٚلہِ  کٔرِو  عدل  اگر  چہ  سُہ  (تُہُنٛد)  رِشتہٕ  دارٕے  کونہٕ  آسہِ  تہٕ  اللہ  تعالیٰ  سُنٛد  وعدٕہ  ٲسۍ  زیٚو  پوٗرٕ  کران،  یِمَے  چھے٘  (کتھہٕ)  یُہُنٛد  تٔمۍ  تۅہیہِ  تٲکیدی  حکم  چُھنَو  دِیُتمُت  تاکہ  تۆہۍ  کٔرِو  نصیحت  قبول۔"
  },
  {
    "verse_id": 153,
    "translation": "بیٚیہِ  یہِ  زِ  یہے  (شریعت)  چھے٘  میٲنۍ  سیٚز  وَتھ  لہٰذا  کٔرِو  تۆہۍ  اَمِچ  پٲروی  تہٕ  (باقی)  وتن  پیٚٹھ  مَہ  پٔکوٗ  پتہٕ  کرنَو  تِمہٕ  (وتہٕ)  تۅہیہِ  اللہ  تعالیٰ  سٕنزِ  وَتہِ  نِشہِ  دوٗر،  یٔہے  چھے٘  سۅ  کتھ  ییٚمِیُک  تٔمۍ  تۅہیہِ  تٲکیدی  حکم  چُھنَو  دِیُتمُت  تاکہ  تۆہۍ  بٔنوِ  پرہیزگار۔"
  },
  {
    "verse_id": 154,
    "translation": "پتہٕ  کٔر  اَسہِ  موسیٰ  ہس  (علیہ  السلام)  کتاب  عطا  تَس  شخصس  پیٚٹھ  (نعمت)  پوٗرٕ  کرنہٕ  خٲطرٕیُس  نیکوکار  بَنہِ  تہٕ  (سۅکٔر  نٲزل)  پۯتھ  چیزُک  تفصیل  تہٕ  ہدایت  تہٕ  رحمت  بنٲوِتھ  تاکہ  تِم  (لُکھ)  اَنن  (قیامت  کہ  دۅہ)  پننِس  ربّس  سٍتۍ  ملاقات  کرنس  پیٚٹھ  ایمان۔"
  },
  {
    "verse_id": 155,
    "translation": "تہٕ  یہِ  (قرآن)  چھے٘  برکت  واجِنۍ  کتاب  یۅسہٕ  اَسہِ  نٲزل  چھے٘  کٔرمٕژ  لہٰذا  أسِو  (وۅنۍ)  تۆہۍ  اَمِچ  پٲروی  کران  تہٕ  (اللہ  تعالیٰ  ہس)  ٲسِو  کھۅژان  تاکہ  تۅہیہِ  پیٚٹھ  یِیہِ  رحم  کرنہٕ۔"
  },
  {
    "verse_id": 156,
    "translation": "(قرآن  چُھ  اَمہِ  موجوب  نٲزل  کۆرمُت)  زِ  تۆہۍگٔژِھو  (نہٕ)  یہِ  وَنٕنۍ  زِ  بس  (آسمانۍ)  کتاب  ہَے  ٲس  اَسہِ  برونٛہہ  صرف  دۅن  طٲیفن  (یہودن  تہٕ  نصاریٰ  ہن)  پیٚٹھ  سوزنہٕ  آمٕژ  تہٕ  بے  شک  ٲسۍ  أسۍتِمن  پرنہٕ  تہٕ  پرناونہٕ  نِشہِ  بے  خبر۔"
  },
  {
    "verse_id": 157,
    "translation": "یا  گٔژِھو  (نہٕ)  یہِ  وَنٕنۍ  زِ  ہرگاہ  اَسہِ  پیٚٹھ  کتاب  یِیہِ  ہے  نٲزل  کرنہٕ  تیٚلہِ  آسہو  أسۍ  یقینا  تِہِندِ  کھۅتہٕ  زیادٕہ  ہدایت  لبن  والیٚو  منٛزٕ  لہٰذا  چھے٘  وۅنۍ  تُہٕندِس  ربّ  سٕندِ  طرفہٕ  تۅہیہِ  نِشہِ  واضح  ثبوت  تہٕ  ہدایت  تہٕ  رحمت  آمٕژ،  پتہٕ  کُس  ہیٚکہِ  تس  کھۅتہٕ  بۆڈ  ظٲلم  ٲسِتھ  یُس  اللہ  تعالیٰ  سٕندیٚن  آیاتن  بُتھ  پھِرِ  تہٕ  تِمَو  نِشہِ  روزِ  پتھ۔  أسۍ  دِمَو  جلدٕے  تِمن  لُکن  یِم  سانیو  آیاتو  نِشہِ  لۆب  چِھ  ہیٚوان  بُرٕ  عذابُک  سزا  اَمہِ  وجہ  کِنۍ  زِ  تِم  ٲسۍ  (اللہ  تعالیٰ  سٕندیٚو  آیاتو  نِشہِ)  پتھ  ہیٚوان۔"
  },
  {
    "verse_id": 158,
    "translation": "تِم  چِھ  فقط  أتھۍ  انتظارس  زِ  تِمن  نِشہِ  گٔژھۍ  (عذابٕکۍ)  فرشتہٕ  واتٕنۍ  یا  گۆژھ  تُہُنٛد  ربّ  (پانہٕ)  یُن  یا  گژٕھہ  تُہٕندِس  ربّ  سٕنزٕ  کینہہ  (مخصوص)  نشٲنیہِ  (ٹاکارٕہ  پٲٹھۍ)  یِنہِ۔  (یِمن  ؤنِو  زِ)  ییٚمہِ  دۅہ  تُہٕندِس  ربّ  سٕنزٕ  کینہہ  نشٲنِیہِ  (ٹاکارٕہ  پٲٹھۍ)  یِن  (تیٚلہِ)  واتناوِ  نہٕ  (تَمہِ  وقتہٕ)  کٲنسہِ  (تِتھِس)  شخصہٕ  سُنٛد  ایمان  تس  فٲیِدٕہ  ییٚمۍ  برونٛہٕے  ایمان  اوس  نہٕ  اۆنمُت  یا  ٲس  نہٕ  تٔمۍ  پننِس  (حالتِ)  ایمانس  منٛز  کانٛہہ  نیکی  کمٲومٕژ،فرمٲوِو،  تۆہۍکٔرِو  انتظار،  أسۍ  (تہِ)  چِھ  انتظارس۔"
  },
  {
    "verse_id": 159,
    "translation": "بے  شک  یِمَو  لُکو  (الگ  الگ  وَتہٕ  کٔڑِتھ)  پننِس  دیٖنس  چھَلہ  کرِتہٕ  تِم  گٔے  (مختلف)  فرقن  منٛز  تقسیم،  تۆہۍ  چِھو  نہٕ  کُنہِ  چیزس  منٛز  تِہِندۍ  (تعلق  دار  تہٕ  ذمہٕ  دار)،  بس  تِہُنٛد  معاملہٕ  چُھ  اللہ  تعالیٰ  سٕے  حوالہٕ  پتہٕ  کرِ  سُہ  تِمن  تِمَو  کامیو  نِشہِ  خبردار  یِمہٕ  تِم  کران  ٲسۍ۔"
  },
  {
    "verse_id": 160,
    "translation": "یُس  کانٛہہ  اَکھ  نیکی  اَنہِ  تس  خٲطرٕچھے٘  (بدلہٕ  رٔنگۍ)  تَتھ  ہِشہِ  داہ  نیکی  تہٕ  یُس  کانٛہہ  اَکھ  گناہ  اَنہِ  تَس  یِیہِ  نہٕ  تَتھ  ہِوِس  أکِس  (گناہس)  وَرٲے  سزا  دِنہٕ  تہٕ  تِمن  یِیہِ  نہٕ  ظلم  کرنہٕ۔"
  },
  {
    "verse_id": 161,
    "translation": "فرمٲوِو،  بے  شک  چُھ  میٲنۍ  ربّن  مے٘  سیٚزِ  وَتہِ  ہُنٛد  ہدایت  فرموومُت (یہِ  چھے٘)  مضبوط  دین  (یعنی  دینچ  وَتھ  تہٕ  یٔہے  چھے٘)  اللہ  تعالیٰ  ہس  کُن  یکسوٗ  تہٕ  پۯتھ  بٲطلس  نِشہِ  جدا  ابراہیم  (علیہ  السلام)  سٕنٛز  ملّت  تہٕ  تِم  ٲسۍ  نہٕ  مشرکو  منٛزٕ۔"
  },
  {
    "verse_id": 162,
    "translation": "فرمٲوِو  زِ  بے  شک  چھے٘  میٲنۍ  نماز  تہٕ  میون  حج  تہٕ  قربٲنی  (سان  سٲرٕے  بندگی)  تہٕ  میٲنۍ  زندگی  تہٕ  میون  موت  اللہ  تعالیٰ  سٕندِ  خٲطرٕ  یُس  تمام  جہانن  ہُنٛد  ربّ  چُھ۔"
  },
  {
    "verse_id": 163,
    "translation": "تس  چُھنہٕ  کانٛہہ  شریک  تہٕ  اَمہِ  کُے  چُھ  مے٘  حکم  آمُت  دِنہٕ  تہٕ  بہٕ  چُھس  (تمام  مخلوقاتو  منٛزٕ)  سارِوٕے  بروٗنٹھِم  مسلمان۔"
  },
  {
    "verse_id": 164,
    "translation": "فرمٲوِو،  کیا  بہٕ  ژھانڈنہٕ  اللہ  تعالیٰ  ہس  وَرٲے  بیٚیہِ  کانٛہہ  ربّ  حالانکہ  چُھ  سُے  پۯتھ  چیزُک  پروردگار،  تہٕ  پۯتھ  کانٛہہ  شخص  یہِ  تہِ  (گناہ)  کران  چُھ  (تَمِیُک  وبال)  چُھ  تٔسۍ  پیٚٹھ  آسان  تہٕ  کانٛہہ  بور  تُلن  وول  تُلہِ  نہٕ  دۆیِمہِ  سُنٛد  بور۔  پتہٕ  چُھو  تۅہیہِ  پننِس  ربّس  کُنُے  واپس  پھیرُن  پتہٕ  کریو  سُہ  تۅہیہِ  تِمن  (کتھن  ہٕندِ  حقیقت)  نِشہِ  زٲنِیاب  یِمن  منٛز  تۆہۍ  اختلاف  ٲسِوٕ  کران۔"
  },
  {
    "verse_id": 165,
    "translation": "تہٕ  سُے  چُھ  ییٚمۍ  تۆہۍ  زمینس  منٛز  نٲیِب  بنٲوِنَوتہٕ  تۅہیہِ  منٛز  بنووُن  کانٛہہ  کٲنسہِ  پیٚٹھ  درجاتن  منٛز  تھَدِ  پایہِ  تاکہ  سُہ  آزماویٚو  تۅہیہِ  تِمن  (چیزن)  منٛز  یِم  تٔمۍ  تۅہیہِ  (امانت  رٔنگۍ)  عطا  چِھنَو  کٔرۍ  مٕتۍ۔  بے  شک  چُھ  تُہُنٛد  ربّ  (عذاب  کیٚن  حق  دارن)  جلدسزا  دِنہٕ  وول  تہٕ  بے  شک  چُھ  سُہ  (مغفرت  کیٚن  امیدوارن)  بۆڈ  بخشن  وول  تہٕ  بے  حد  رحم  فرماون  وول۔"
  }
]