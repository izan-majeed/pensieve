[
  {
    "verse_id": 1,
    "translation": "امیُک  معنی  چُھ  خداے  سٕے  معلوم،  بیٚیہِ  چھِ  یِم  آیات  اکہِ  واضح  تہٕ  صاف  کتابہِ  ہٕندۍ۔"
  },
  {
    "verse_id": 2,
    "translation": "پٔزۍ  پٲٹھۍ  اسہِ  کٔر  نٲزِل  سۅ  کتاب  قرآنِ  مجید  عربی  پٲٹھۍ،  یُتھ  تۅہیہِ  گۅڈٕ  اے  مکہ  کیو  لوٗکو  فکرِ  ترِ۔  تُہٕندِ  واسطہٕ  ترِ  فِکرِ  بیٚین  لوٗکن  تہِ۔"
  },
  {
    "verse_id": 3,
    "translation": "أسۍ  کرو  بیان  تۅہیہِ  یا  رسول  اللہؐ  قٕصو  اندر  بہتر  قٕصاہ  ییٚمہِ  ذریعہ  اسہِ  سوٗز  تۅہیہِ  کُن  یہِ  قرآنِ  مجید  یعنی  بذریعہ  وحی،  ٲسِو  توٚہۍ  سانہِ  بیان  کرنہٕ  برونٹھ  امہِ  نِشہِ  بالکل  بے  خبر  تِکیازِ  نہ  اوسو  پوٚرمُت  کینہہ  تہٕ  نہ  اوسُو  کٲنسہِ  نِشہِ  بوٗزمُت  کینہہ۔  نہ  اوس  لوٗکن  نِشہِ  ییٚمہِ  طریقہٕ  صحتہٕ  سان  یہِ  قٕصہٕ  مشہور۔"
  },
  {
    "verse_id": 4,
    "translation": "سُہ  وقت  چُھ  قٲبلِ  ذکِر  ییٚلہِ  حضرتِ  یوسفن  بابس  پننِس  ووٚن  بابہٕ  صٲبا  مےٚ  حض  وُچھ  خواب،  مےٚ  حض  وُچھ  خوابس  اندر  کاہ  تارک  بیٚیہِ  آفتاب  تہٕ  زوٗن۔  یِم  سٲرِی  وُچھِم  مےٚ  سجدٕہ  دِوان۔"
  },
  {
    "verse_id": 5,
    "translation": "تِمو  فرمووُس  جواب  اے  میانہِ  گۅبرٕ،  یہِ  خواب  بٲو  زیٚنہٕ  باین  نِشہِ۔  تِم  ٲسۍ  کاہ ﴿11﴾  بٲے  حضرتِ  یوسفس  ورٲے۔  داہ ﴿10﴾ ٲسۍ  أکِس  ماجہِ  اَتھہِ۔  زٕہ  ﴿2﴾  ٲسۍ  حضرت  یوسُف  تہٕ  بِنیامین  بیٚیس  ماجہِ  اَتھہِ،  تِمن  یِی  نہٕ  یِہ  خۅش  کینہہ۔  پس  کرن  تِم  چانہِ  تکلیف  تہٕ  اِزا  واتناونہٕ  خٲطرٕ  خاص  تدبیر  شیطان  سٕندِ  تدبیرٕ  سٍتۍ،  پٔزۍ  پٲٹھۍ  شیطان  چُھ  انسان  سُند  نوٚن  دُشمن۔"
  },
  {
    "verse_id": 6,
    "translation": "ژےٚ  یہِ  خواب  وُچھُتھ  تہِ  یِیہِ  با  عمل۔  بیٚیہِ  کٔرِی  ژےٚ  پنُن  پروردِگار  منتخب  نبوت  خٲطرٕ  برگذیدہ  پننیو  مہربٲنِیو  سٍتۍ۔  بیٚیہِ  ہیٚچھہِ  نٲوِی  ژےٚ  خوابن  ہٕندِ  تعبیرُک  علم،  بیٚیہِ  کرِ  سُہ  پوٗرٕ  پنٕنۍ  نعمت  ژے  پٮ۪ٹھ۔  بیٚیہِ  حضرتِ  یعقوب  سٕندِس  خاند  انس  پٮ۪ٹھ۔  یِتھہٕ  پٲٹھۍ  تٔمۍ  پوٗرٕ  کٔرپنٕنۍ  نعمت  چٲنِس  بُڈِببس  تہٕ  بڈٕ  بُڈِببس  پٮ۪ٹھ۔  یعنی  حضرتِ  ابراہیمس  تہٕ  حضرتِ  اسحٰقس  پٮ۪ٹھ،  پٔزۍ  پٲٹھۍ  چون  پروردِگار  چُھ  سٮ۪ٹھاہ  علم  وول  تہٕ  حِکمت  وول۔  پرتھ  أکِس  چُھ  منٲسِب  فیض  عطا  کران۔"
  },
  {
    "verse_id": 7,
    "translation": "بتحقیق  حضرتِ  یوسف  تہٕ  تِہٕندین  باین  ہٕندِس  قٕصس  منٛز  چھِ  بٔڈۍ  بٔڈۍ  نِشانہٕ  خداے  سٕندِ  قدرتٕکۍ،  بیٚیہِ  تُہٕندِ  نبوتٕکۍ  یا  رسول  اللہؐ  تِمن  لوٗکن  ہٕندِ  خٲطرٕ  یِم  تۅہیہِ  ییٚمہِ  قٕصُک  پرژھان  چھِ۔  کیازِ  حضرت  یوسفس  تھہِ  بے  کسی  اندر  سلطنت  تہٕ  تھوٚد  مرتبہٕ  عطا  سپدُن  چھےٚ  خداے  سٕنزٕے  کٲم۔  امہِ  سٍتۍ  سپدِ  مُسلمانن  بوٚڈ  عبرت  حٲصِل،  بیٚیہِ  قوتِ  ایمان۔"
  },
  {
    "verse_id": 8,
    "translation": "یہِ  کتھ  چھےٚ  قٲبلِ  ذکر  ییٚلہِ  تِمو  وۅرٕ  بایو  اکہ  دۅہ  پانہٕ  وٲنۍ  دوٚپ۔  البتہ  یوسُف  تہٕ  تِہُند  حقیقی  بوے  بنیامین  چُھ  زیادٕہ  ٹوٹھ  سٲنِس  بابہٕ  صٲبس  سانہِ  کھوتہٕ  حالانکہ  أسۍ  چھِ  وارِیاہ  بٲے،  اکھ  جماعت  تِم  چھِ  زٕہ  بٲے۔  حالانکہ  تِم  زٕہ  چھِ  کمسِن  تہٕ  لۅکٕٹۍ۔  کمسِنی  مۅکھہٕ  یِن  نہٕ  تِہٕندِ  اتھہٕ  تِمہٕ  کامہِ  سۅ  خدمت  یۅسہٕ  سٲنۍ  کِنۍ  یِیہِ۔  أسۍ  چھِ  اکھ  بٔڈجماعت۔  سون  گوٚژھ  تِمن  زیادٕہ  مُحبت  آسُن،  بیشک  سون  بابہٕ  صٲب  چُھ  ننہِ  غلطی  پٮ۪ٹھ۔  "
  },
  {
    "verse_id": 9,
    "translation": "صلاح  چُھ  یوسُف  مٲرِیون  یا  ترٲوِیون  دوٗر  کُنہِ  جایہِ۔  ادٕ  روزیو  بابہٕ  صٲبُن  رۅخ  توٚہِی  کُن  موکُل،  تِہُند  توجہ  سپدِ  پوٗرٕ  پٲٹھۍ  توٚہِی  کُن،  تمِی  پتہٕ  سپدِ  تُہٕنز  کٲم  درُست۔"
  },
  {
    "verse_id": 10,
    "translation": "تِمو  منٛزٕ  ووٚتھ  اکھ  وَنن  وولاہ۔  تٔمۍ  دوٚپُکھ  یوسُف  مہ  مٲرِیون،  قتل  تہٕ  مارُن  چُھ  نا  مُنٲسِب  بلکہ  ترٲوِیون  سُہ  کُنہٕ  کرِیر  چہِ  پوٗشیدٕہ  جایہِ  منٛز،  یُتھ  تٔمِس  کانہہ  قٲفلہٕ  تمہِ  منٛزٕ  کھٲرِتھ  پانس  سٍتۍ  بیٚیہِ  کُنہِ  شہرس  اندر  واتناوِ۔  ہرگاہ  تۅہیہِ  یہِ  کٲم  کرٕنۍ  چھو  تیٚلہِ  کٔرِو  یِتھے  پٲٹھۍ۔  سٲرِی  سپٕدۍ  اتھ  کتھہِ  پٮ۪ٹھ  مُتفِق۔  چِنانچہِ  اِکہٕ  وٹہٕ  گٔے  حضرتِ  یعقوبس  نِشہِ۔"
  },
  {
    "verse_id": 11,
    "translation": "دپنہِ  لٔگۍ  اے  سانہِ  بابہٕ  صٲبہٕ  اسہِ  پٮ۪ٹھ  کونہٕ  حض  چھِو  توٚہۍ  اعتبار  کران  حضرتِ  یوسف  سٕندِس  حقس  منٛز۔  تِم  کونہٕ  حض  چُھوکھ  اسہِ  سٍتۍ  پھیرنہِ  تہٕ  سٲر  کرنہِ  سوزان  حالانکہ  أسۍ  چھِ  تٔمسٕندۍ  بٔڈۍ  خٲر  خواہ۔  "
  },
  {
    "verse_id": 12,
    "translation": "سُہ  سوزِیوٗن  پگاہ  اسہِ  سٍتۍ،  جنگلن  اندر  کھیٚہِ  میٚوٕہ،  بیٚیہِ  پھیرِ  تھورِ  اورٕ  یور۔  ذرا  کٔڈِ  واشاہ۔  توٚہۍ  مہ  بٔرِو  کانہہ  اندیشہٕ،  أسۍ  سٲرِی  چھِ  تس  رٲچھ  تہٕ  حِفاظت  کرٕ  وٕنۍ۔"
  },
  {
    "verse_id": 13,
    "translation": "حضرتِ  یعقوبن  دوٚپُکھ  مےٚ  چُھ  تُہُند  یہِ  پانس  سٍتۍ  نِیُن  پریشان  کران  ﴿تِکیازِ  أمۍ  سٕنز  دوٗرِی  چُھس  نہٕ  بہٕ  زٕروان﴾  بیٚیہِ  چُھم  خطرٕہ  گژھان  أمِس  ما  کھیٚہِ  رامٕہ  ہوٗن  ﴿اتھ  شہرس  منٛز  ٲسۍ  سٮ۪ٹھاہ  رامہٕ  ہوٗنۍ﴾  توٚہۍ  ٲسِو  پننہِ  کامہِ  سٍتۍ  مشغول  أمِس  کُن  روزیو  نہٕ  خیالٕے۔  أمۍ  سٕندِ  حالہٕ  نِشہِ  روٗزِو  بے  خبر۔"
  },
  {
    "verse_id": 14,
    "translation": "تِمو  دوٚپہس  ییٖژ  بٔڈجماعت  سٍتۍ  ٲسِتھ  ہرگاہ  أمِس  رامہٕ  ہوٗن  کھیٚہِ  تہِ  تیٚلہِ  چھِ  أسۍ  بٔڈۍ  تاون  زد،  تیٚلہِ  چُھنہٕ  اسہِ  اعتباراہ  کینہہ۔"
  },
  {
    "verse_id": 15,
    "translation": "پٔتِس  ییٚلہِ  یہِ  حضرتِ  یوسُف  تِمو  پانس  سٍتۍ  نِیُو،  بیٚیہِ  کوٚر  سارِوٕے  اتفاق  سابقہٕ  فٲصلٕہ  موجوب  یہِ  ترٲوِیوٗن  کریرِ  چہِ  پوٗشیدٕہ  جایہِ  منٛز    ﴿چِنانچہِ  اکھ  کریوٗراہ  اوس  امہِ  طرفہٕ  تتھ  منٛز  ترووُکھ﴾  اسہِ  سوٗزوحی  حضرتِ  یوسفس  کُن  ﴿غم  مہ  بر  کینہہ،  اکھ  وقتاہ  واتہِ﴾  ژٕ  پاوکھ  یِمن  یہِ  سورُوے  کرتوٗت  ژیٚتس  تِم  آسنے  نہٕ  ژےٚ  پرزٕ  ناوٲنی۔"
  },
  {
    "verse_id": 16,
    "translation": "توپتہٕ  آے  تِم  پننِس  بابہٕ  صٲبس  نِشہِ  کالچیٚن  ودان  ودان۔"
  },
  {
    "verse_id": 17,
    "translation": "دپنہِ  لٔگۍ  اے  سانہِ  بابہٕ  صٲبہٕ  چھِو  نا  بوزان  اسہِ  لاجے  پانہٕ  وٲنۍ  دورِ  اندر  مان  مان  کرنہِ۔  یوسُف  تھاوِیوو  اسہِ  سامانس  نِشہِ،  أتی  آو  رامہٕ  ہوٗن  تٔمی  کھیٚو  وسُہ،  مگر  توٚہۍ  کتہِ  کٔرِو  اسہِ  پژھ  ہرگاہ  أسۍ  پوٚز  تہِ  ونان  آسو۔"
  },
  {
    "verse_id": 18,
    "translation": "بیٚیہِ  أنِکھ  تِمن  برونٹھ  کُن  تِہٕنز  کُر  تٕنۍ  اپُز  رتھ  مٔتھِتھ،  حضرتِ  یعقوبن  دوٚپُکھ  یہِ  کتھ  چَھنہٕ  یۅسہٕ  توٚہۍ  ونان  چھِو۔  ہرگاہ  رامہٕ  ہوٗنۍ  سٕنز  کٲم  آسِہا  تیٚلہِ  آسہن  اتھ  کُرتٕنہِ  رامہٕ  ہوٗن  سٕندین  ژپیٚن  ہٕندۍ  زخم۔  حقیقت  یہِ  چھَنہٕ  یہِ  توٚہۍ  بیان  کران  چھِو،  بلکہ  چھِو  توٚہۍ  نفسن  پنٕنۍ  بیٚیہِ  کوٚستانۍ  مشکل  کٲم  کرنہٕ  خٲطرٕ  تنمبلٲومٕتۍ،  ووٚن  چُھ  میانہِ  خٲطرٕ  صبر  کرنُے  جان،  بیٚیہِ  چُھس  بہٕ  اللہ  تعالیٰ  سٕے  یٲرِی  منگان  تتھ  درد  ناک  واقعس  پٮ۪ٹھ  یُس  توٚہۍ  ونان  چھِو۔"
  },
  {
    "verse_id": 19,
    "translation": "یپٲرۍ  پیوٚوٲتِتھ  اکھ  قٲفلاہ  اکھ  تتھ  کریرِس  نکھہٕ  تل  یتھ  منٛز  حضرتِ  یوسُف  اوس،  پس  سوٗز  تِمو  پنُن  آب  سارن  وول،  تٔمۍ  تروو  بُکہٕ  پنُن  کریرِس  منٛز  تورٕ  کھوٚت  بُکس  اندر  نُندٕ  بون  محبوباہ  حضرتِ  یوسُف،  تٔمِس  یانۍ  تس  کُن  نظر  پیٚیہِ  سُہ  لوٚگ  کریکھ  تُلِتھ  دپنہِ،  ہا  لوکو،  خۅشخبر  بوزِو۔  یہِ  چُھو  اکھ  خوبصورت  فرزنداہ،  توپتہٕ  تھو  وُکھ  کھٔٹتھ  مالِ  تجارت  بنٲوِتھ۔  خیال  کُوٚرُکھ  کہ  یہِ  ہیٚتھ  گژھو  مِصرس  منٛز  کٲنسہِ  بٔڈِس  امیرس  کٕنون  تتہِ۔  خوب  نفع  تہٕ  فٲیدٕہ  سپدِ  حٲصِل،  اللہ  تعالیٰ  ہٕے  اوس  تہِ  سورُے  پوٗرٕ  زانان  یہِ  تِم  کران  ٲسۍ۔  وۅرٕ  بٲے  ٲسۍ  کُنِہ  کُنِہ  وقتہٕ  اتھ  کریرِس  نکھتل  یِوان،  کھیٚن  چیٚن  واتناوان  تِم  ٲسۍ  نہٕ  یژھان  حضرتِ  یوسُف  گژِھہ  کریرِ  منٛز  ہلاک  سپدُن  بلکہ  گژِھہ  کانہہ  شخصاہ  تٔمِس  کریرِ  منٛزٕ  کٔڈِتھ  بیٚیہِ  کُنہِ  شہرس  واتناوُن۔  بیٚیہِ  گژھہِ  نہٕ  کُنہِ  طریقہٕ  حضرتِ  یعقوبس  اطلاع  سپدُن۔  غرض  تمہِ  دۅہ  تہِ  آے  تِم  کریرِس  نکھتل۔  تتہِ  وُچُکھ  نہٕ  یوسُف  کینہہ  تہِ۔  توپتہٕ  آے  تِم  اتھ  قٲفلس  نِشہِ۔  تِمن  دوٚپُکھ  یہِ  چُھ  سون  ژوٚلمُت  غلام  أسۍ  چھِن  نہٕ  یہِ  یژھان  پانس  نِشہِ  رٹُن۔"
  },
  {
    "verse_id": 20,
    "translation": "توپتہٕ  کُن  تِمو  وۅرٕ  بایو  حضرتِ  یوسُف  کم  مۅلس  کینژھن  دِرہمن  امہِ  قٲفلہٕ  کین  کینژھن  شخصن  یا  کُن  اہلِ  قٲفلو،  تِم  ہیٚنہٕ  وٲلۍ  ٲسۍ  تِہٕندِس  موٚلۍ  ہیٚنس  اندر  بے  مٲل  تہٕ  بے  رغبت  لاگان ﴿توپتہٕ  نِیو  تِمو  یہِ  حضرتِ  یوسُف  پانس  سٍتۍ  تہٕ  واتنووُکھ  مِصر،  مِصرس  منٛز  آو  یِمن  نیلام  کرنہٕ۔  ٲخری  بوٗلۍ  سپٕز  عزیزِ  مِصرس  پٮ۪ٹھ  ختم۔  بالآخرہیٚوت  تمِی  حضرتِ  یوسُف  موٚلۍ۔﴾"
  },
  {
    "verse_id": 21,
    "translation": "توپتہٕ  ووٚن  مِصرٕکۍ  تٔمۍ  شخصن  ییٚمۍ  حضرتِ  یوسُف  پتو  لاکہ  موٚلۍ  ہیٚوت ﴿یعنی  عزیزِ  مصرن﴾  زنانہِ  پننہِ  یس  زُلیخا  ناو  اوس،  ییمِس  لۅکٕٹۍ  سٕنز  جاے  تھٲوِزِ  سٮ۪ٹھاہ  بُلند  یعنی  أمِس  کٔرۍ  زِ  سٮ۪ٹھاہ  قدر  تہٕ  تعظیم،  شاید  یہِ  ما  واتناوِ  اسہِ  فٲیدٕہ۔  یِتھہٕ  پٲٹھۍ  لۅکُٹ  رۅچھمُت  بکار  یِوان  چُھ،  بلکہ  رچھون  أسۍ  یہِ  گۅبرٕ  گٔرنٛز ﴿تِکیازِ  اسہِ  چُھنہٕ  پانس  اولاد  کینہہ﴾،  امِی  طریقہٕ  دیُت  اسہِ  حضرتِ  یوسفس  تھوٚد  مقام  مِصرٕ  کِس  سرزمینس  اندر۔  یُتھ  سُہ  مِصرس  اندر  تھٔدِس  مقامس  پٮ۪ٹھ  روٗزِتھ  امُورِ  سلطنتٕچ  مہارت  حٲصِل  ہیٚکہ  کٔرِتھ،  بیٚیہِ  یُتھ  أسۍ  سُہ  ہیٚچھناوون  کتھن  ہُند  معنی  تہٕ  مطلب  ﴿تمِی  منٛزٕ  گو  خوابن  ہُند  تعبیر۔  ﴾  غرض  اوس  تِمن  نجات  دِنہٕ  أندرٕ  دولتِ  ظٲہری  تہٕ  بٲطنی  سٍتۍ  نوٲزِش  کرٕنۍ،  اللہ  تعالیٰ  چُھ  غٲلِب  پننِس  یٚیژھۍمٔتِس  امرس  پٮ۪ٹھ۔  یہِ  سُہ  یژھان  چُھ  تِی  چُھ  بنان  مگر  لوٗکھ  چھِنہٕ  زانان۔"
  },
  {
    "verse_id": 22,
    "translation": "توپتہٕ  ییٚلہِ  حضرتِ  یوسُف  ووت  قوت  کِس  کمالس  یعنی  کاملِ  جوٲنی۔  عطا  کوٚر  اسہِ  تس  گاٹہٕ  جار  تہٕ  علم،  یِتھے  پٲٹھۍ  چِھ  أسۍ  رٕژٕ  کامہِ  کروٕنین  رُت  جزا  دِوان۔"
  },
  {
    "verse_id": 23,
    "translation": "بیٚیہِ  لٔج  پتہٕ  حضرتِ  یوسفس  سۅ  زنانہٕ  ییٚمۍ  سٕندِس  گرس  منٛز  سُہ  اوس  تِہُند  حسن  وجمال  وُچھِتھ  یچھہِ  کامہِ  خٲطرٕ۔  اکہ  دۅہ  لوٚبُن  موقعہٕ  تہٕ  رٔٹِن  تِم  خلوت،  کُٹھین  ہٕندۍ  دروازٕ  کٔرِن  بند،  توپتہٕ  لٔج  دپنہِ  جلد  پہن  وَلہٕ،  میوٗن  تمنا  کر  پوٗرٕ۔  تِمو  دوٚپُس  یہِ  کَس  چھکھ  ونان۔  دوٚپُن  ژےٚ  چھسٕے  ونا  بہٕ  کٔرتھس  تارٕ،  حضرتِ  یوسفن  دوٚپُس  پناہ  با  خدا  یِژھ  کتھٕے  مہ  کر،  پٔزۍ  پٲٹھۍ  أمۍ  چٲنۍ  خاندارن  عزیزِ  مِصرن  رۅچُھس  بہٕ،  پولُس  بہٕ،  رٕژِجایہِ  تھونس  بہٕ،  کیاہ  بہٕ  کرا  اتھ  احسانس  بدل  تٔمۍ  سُند  عزت  داغدار،  یہِ  گوٚو  سراسر  ظلم،  پٔزۍ  پٲٹھۍ  یِتھین  ظٲلمن  تہٕ  حق  فراموشن  ہٕندِ  خٲطرٕ  چھنہٕ  کانہہ  کامیٲبی۔  اکثر  چھِ  امہِ  قٔسمٕکۍ  لوٗکھ  زیادٕہ  دنیاسٕے  منٛز  ذلیل  تہٕ  رُسوا  سپدان  ٲخرتُک  وۅبال  گوٚوٲسِتھٕے۔"
  },
  {
    "verse_id": 24,
    "translation": "پٔزۍ  پٲٹھۍ  زُلیخا  یہِ  کریو  قصد  تِمن  نِشہِ  یچھ  کامہِ  ہُند۔  تِمو  تہِ  ہرگاہ  نے  تِم  وُچھ  ہن  پننِس  پروردِگارٕ  سٕنٛز  نٔنۍ  دلیل  مگر  تِہُند  ارادٕہ  عزمٕہ  کِس  درجس  ووت  نہٕ  بلکہ  تِہُند  ارادٕہ  اوس  روز  دار  سُند  آبِ  سرد  وُچھِتھ  آبس  کُن  رغبت  سپدُن  ہِیوٗ۔  تمہِ  رغبت  سٍتۍ  چھَنہٕ  روزٕہ  پُھٹان  بلکہ  چھُ  رغبت  سپدِتھ  پنُن  پان  پتھ  رٹُن  تہِ  صبر  کرُن  باعثِ  اجرو  ثواب  بنان۔  یِتھے  پٲٹھۍ  دیُت  اسہِ  تِمن  توفیق  عصمتُک  یُتھ  دور  کرو  أسۍ  تِمن  نِشہِ  بدی  تہِ  یچھ  کٲم،  بیشک  سُہ  حضرتِ  یوسُف  چُھ  سانیو  برگزیدٕہ  بندو  أندرٕ،  پیغمبرو  أندرٕ  یِمن  عصمت  وپٲکی  لٲزِم  چھےٚ۔  امہِ  زُلیخایہِ  کوٚر  بیٚیہِ  پنُن  خیال  پیش۔  حضرتِ  یوسُف  ژوٚل  پنُن  پان  بچاونہٕ  خٲطرٕ،  سۅ  دوریکھ  پتہٕ۔"
  },
  {
    "verse_id": 25,
    "translation": "دۅشوے  دورے  یہِ  دروازس  کُن  حضرتِ  یوسُف  ژلنہٕ  خٲطرٕ،  زُلیخا  تِمن  رٹنہٕ  خٲطرٕ۔  تٔمۍ  لٲے  تِمن  تھپھ،  سۅ  آیہِ  تِہٕنزِ  کُرتٕنہِ  تھرٕ  کِنۍ،  کُرتٕنۍ  آیہِ  ژھیٚنِتھ،  دۅشوٕنۍ  سمُکھ  خاوند  زُلیخایہِ  ہُند  دروازس  تل۔  زُلیخا  ویٚسرے  یہِ،  زُلیخایہِ  دوٚپ  کانہہ  سزا  چُھنا  تس  شخصس  یُس  چانیٚن  بٲژن  سٍتۍ  یچھ  کامہِ  ہُند  ارادٕہ  کرِ  مگر  یہِ  زِ  سُہ  ییٚیہِ  جیل  خانس  منٛز  بند  کرنہٕ  یا  یِیس  سخت  درد  ناک  عذاب  کرنہٕ۔"
  },
  {
    "verse_id": 26,
    "translation": "حضرتِ  یوسفن  دوٚپ  یہِ  چھےٚ  مےٚ  کُن  اِشارٕہ  کران  حالانکہ  یہے  چھےٚ  پتہٕ  لٔجمٕژ مےٚ نِشہِ  پنُن  مطلب  کڈنہٕ  خٲطرٕ،  اتھ  موقعس  پٮ۪ٹھ  دِژ  گوٲہی  تٔمۍ  سٕندیو  رشتہٕ  دارو  مَنزٕہ  أکۍ  شیر  خوار  بچن  حضرتِ  یوسف  سٕندِس  بری  تہٕ  پاک  آسنس  پٮ۪ٹھ،  تِمو  دوٚپ  ہرگاہ  حضرتِ  یوسف  سٕنٛز  کُرتٕنۍ  بروںٹھمہِ  طرفہٕ  ژھیٚنمٕژ  آسہِ  تیٚلیِ  چھےٚ  زُلیخا  پوٚز  ونان۔  حضرتِ  یوسُف  چُھ  تتھ  بدل  ونان۔"
  },
  {
    "verse_id": 27,
    "translation": "ہرگاہ  تُہٕنز  کُر  تٕنۍ  تٔھرکِنۍ  ژھیٚنمٕژ آسہِ  تیٚلہِ  چھےٚ  زُلیخا  اپُز  ونان،  حضرتِ  یوسُف  چُھ  پٔزۍ  زِیور۔"
  },
  {
    "verse_id": 28,
    "translation": "ییٚلہِ  تٔمۍ  سندۍ  خاوندن  وُچھ  تِہٕنز  کُرتٕنۍ  تھرٕ  کِنۍ  ژھیٚنمٕژ  دوٚپُن  زُلیخایہِ  کُن  یہِ  چھےٚ  تُہٕنزٕے  شیطنت  تہٕ  چالٲکی۔  پٔزۍ  پٲٹھۍ  تُہُند  مکرو  فریب  تہٕ  شیطنت  چھےٚ  سٮ۪ٹھاہ  بٔڈ۔"
  },
  {
    "verse_id": 29,
    "translation": "اے  یوسُف  امہِ  نِشہِ  پھیٖرِو،  یہِ  کتھ  ژٔٹِو،  اے  زُلیخا  ژٕ  منٛگ  معٲفی  پننہِ  قصورٕ  خٲطرٕ۔  بیشک  ژٕے  چھکھ  خطاکار  تہٕ  مجرِم۔  توپتہٕ  سپُد  یہِ  معاملہٕ  مشہور  شہرس  اندر  چِنانچہِ۔"
  },
  {
    "verse_id": 30,
    "translation": "مِصرس  اندر  لجہِ  وارِیاہ  زنانہٕ  وننہِ  عزیزِ  مِصرٕ  سٕنزِ  آشنہِ  چُھ  دِل  لوٚگمُت  پننِس  غلامس  پتھ۔  سۅ  چھےٚ  لٔجٕژ  پتہٕ  تس  غلامس  پنُن  ناجٲیز  مطلب  کڈنہٕ  خٲطرٕ،  تسُند  دِل  چُھ  پھُٹمُت  تِہٕندِ  محبت  سٍتۍ،  أسۍ  چھِن  سۅ  زانان  ڈٔجمٕژ۔  کیاہ  گوس  وارٕ  کارٕ  روٗن  ٲسِتھ  نوکرس  پتھ  پھسُن۔  یہِ  کٲژاہ  رُسوٲیی  تہٕ  خجالت  چھےٚ۔"
  },
  {
    "verse_id": 31,
    "translation": "پس  ییٚلہِ  زُلیخایہِ  بوز  زنانن  ہٕنٛز  یہِ  بد  گویی  تہٕ  ملامت  کرٕنۍ۔  تمہِ  سوٗز  تِمن  نادس  دوٚپنکھ  اے  زنانو  تۅہیہِ  چھےٚ  میانہِ  گرِ  دعوت،  سجٲوِتھ  تھٲوِن  تِہٕندِ  خٲطرٕ  مسندٕہ،  تکیہِ  دار،  توپتہٕ  ییٚلہِ  تِمہٕ  زنانہٕ  آیہِ  تِمن  برونٹھ  کنہِ  آے  تھاونہٕ  کھیٚنہٕ  چیٚنٕکۍ  چیز  بیٚیہِ  وارِیاہ  میٚوٕہ  یِمو  منٛزٕ  وارِیاہ  میٚوٕہ  شراکہٕ  پُچُو  سٍتۍ  ژٹنس  قٲبِل  ٲسۍ،  لہٰذا  دُیتُن  پرتھ  أکِس  تِمو  زنانو  أندرٕ  اکھ  اکھ  شراکہٕ  پُچاہ  میٚوٕہ  ژٹنہٕ  خٲطرٕ  ﴿ییٚلہِ  تِم  زنانہٕ  مشغول  سپزٕ  میٚوٕہ  کھیٚنس  سٍتۍ﴾،  زُلیخایہِ  دوٚپ  حضرتِ  یوسفس  یِم  بیٚیہِ  کُنہِ  کُٹھِس  منٛز  آسہن  توٚہۍ  نیرِو  نا  نیٚبر  یِمن  زنانن  بروںٹھ  کُن۔  چِنانچہِ  دراے  تِم،  پس  ییٚلہِ  تِمو  زنانو  حضرتِ  یوسُف  وُچھ  سٮ۪ٹھاہ  بوٚڈ  گٕنز  رووُکھ  حُسن  وجمالس  أندرٕ۔  سُہ  وُچھِتھ  ویسرے  یہِ،  ہوش  رودُکھ  نہٕ  کینہہ،  توپتہٕ  سپزٕ  بے  اختیار  میٚوٕہ  بدل  ژٔٹِکھ  اتھہٕ  پنٕنۍ،  بیٚیہِ  دوٚپُکھ  مُنزہ  تہٕ  پاک  چُھ  اللہ  تعالیٰ،  یہِ  حضرتِ  یوسُف  چُھنہٕ  بشر  ﴿بشرن  اندر  چُھنہٕ  یہِ  حُسن  و  جمال  اسہِ  وُچھمُتٕے﴾  یہِ  چُھنہٕ  مگر  عزتہٕ  وول  ملکاہ،  انسانن  اندر  چُھنہٕ  یُتھ  حُسن  وجمال  آسان  البتہ  ملکٕے  چھِ  آسان  یِتھۍنُندٕ  بٲنۍ۔"
  },
  {
    "verse_id": 32,
    "translation": "زُلیخایہِ  دوٚپُکھ  یۅہے  کیاہ  گوٚو  سُہ  صاحب  ییٚمۍ  سٕندِ  محبت  چہِ  پامہٕ  دِژو  تۅہیہِ  مےٚ  کہ  زُلیخایہِ  چُھ  غلامس  پتھ  دِل  لوٚگمُت۔  آوٕ  ووٚنۍ  بوزنہٕ  بہٕ  ما  چھس  بٔلۍ  مَتیمٕژ۔  خیر  یُس  یہِ  ونہِ  تہِ  تہٕ  مےٚ  چُھنہٕ  کٲنسہِ  ہٕنزن  پامن  ہُند  پرواہ۔  بہٕ  چھس  نٔنۍ  پٲٹھۍ  ونان،  پٔزۍ  پٲٹھۍ  مےٚ  کٔرۍ  تس  اتہٕ  گتھ۔  تِہُند  دِل  پانس  کُن  پھِرنہٕ  خٲطرٕکہ  سُہ  کرِ  نا  میٲنۍ  خوٲہش  پوٗرٕ،  مگر  تٔمۍ  کٔر  کوٗشش  معصوم  تہٕ  پاک  روزنٕچ،  وٕنہِ  تہِ  چھس  بہٕ  ونان  تس  ہرگاہ  نے  سُہ  میٲنۍ  خوٲہِش  پورٕ  کرِ،  تیٚلہِ  ییہِ  سُہ  ضرور  قٲدتھاونہٕ۔  بیٚیہِ  سپدِ  سُہ  بے  قدر  تہٕ  بے  اعتبار۔  یِمہٕ  زنانہٕ  اتھ  مجلسہِ  منٛز  آسہٕ  تِمو  دوٚپ  زُلیخایہِ  کہ  أسۍ  مٲنِراوون  یہِ۔  اسہِ  دِکھ  نا  أمِس  سٍتۍ  کتھ  باتھ  کرنُک  اِجازت،  تٔمہِ  دوٚپُکھ  ادٕ  کیاہ۔  کینژھاہ  ہے  کٔرِ  ہِو۔  چِنانچہِ  تِمہٕ  درایہِ  اکہ  اکہ  أمِس  سٍتۍ  أمِس  پتہٕ  فریفتہٕ  سپِز  مژٕ۔"
  },
  {
    "verse_id": 33,
    "translation": "حضرتِ  یوسفن  ییٚلہِ  وُچھ  زنانن  ہُند  یہِ  حال  کہ  کِتھہٕ  پٲٹھۍ  گٔیہِ  یِم  اگادِ  یِمن  کیاہ  بنہِ  چِنانچہِ  تِمو  کوٚر  دُعا۔  مُوٚنگُکھ  خدایس  اے  میانہِ  پروردِگارٕ  قٲد  خانے  چُھ  مےٚ  زیادٕہ  پسند  تمہِ  یچھ  کامہِ  کھۅتہٕ  یتھ  کُن  مےٚ  یِم  زنانہٕ  ناد  دِوان  چھےٚ،  اے  میانہِ  خدایہِ  ژٕ  نے  دوٗر  کرکھ  تہٕ  پھِرکھ  مےٚ  نِشہِ  تِہُند  مکرو  فریب،  خبر  چھا  بہٕ  ما  سپدِ  مٲیل  یِمن  زنانن  کُن۔  بیٚیہِ  بنہٕ  بہٕ  نادانو  أندرٕ۔"
  },
  {
    "verse_id": 34,
    "translation": "پس  کوٚر  اللہ  تعالیٰ  ہن  اِجابت  تِہٕندِس  منگنس  یِمن  زنانن  ہُند  مکرو  فریب  پھِرُن  تِمن  نِشہِ،  پٔزۍ  پٲٹھۍ  چُھ  سُہ  دعا  بوزٕ  وُن  سٮ۪ٹھاہ  زانن  وول۔"
  },
  {
    "verse_id": 35,
    "translation": "تمہِ  پتہٕ  آو  بوزنہٕ  تِمن  قرینِ  مصلحت  کینہہ  کالاہ  حضرتِ  یوسُف  قٲد  تھاوُن۔  باوجود  اینکہ  تِمو  ٲسۍ  وارِیاہ  نِشانہٕ  تہٕ  علامات  تِہٕندِ  براتٕکۍ  تہٕ  پٲکی  ہٕندۍ  وُچھمٕتۍ۔  مگر  عوامن  اندر  تمیُک  چرچہِ  مُنقطع  کرنہٕ  خٲطرٕ  بیٚیہِ  وۅپر  شہرُک  اکھ  بے  کس  اِنسان  غلٲمی  ہٕندِس  حالس  اندر،  یِمن  کُس  کرِ  ہا  حِمایت  چنانچہِ  تھٲوِکھ  تِم  بے  جُرم  کینہہ  کالاہ  جیل  خانس  اندر۔"
  },
  {
    "verse_id": 36,
    "translation": "بیٚیہِ  وٲتۍ  یِمن  نِشہِ  قیدخانس  منٛز  نوجوان  جوراہ  پادشاہ  سٕندیو  خدمت  گارو  أندرٕ،  اکھ  اوس  سٲقی  بیاکھ  اوس  ژۅچہِ  تُھران۔  تِمن  دۅن  متعلِق  اوس  یہِ  جُرم  تِمن  پٮ۪ٹھ  اوس  یہِ  شُبہٕ  کہ  یِم  ٲسۍ  پادشاہس  زہر  دِتھ  مارُن  یژھان۔  تِموٕے  دۅیو  زَنیٚوووٚن  پنُن  خواب  حضرتِ  یوسفس،  أکۍ  زٔنۍ  دوٚپ  مےٚ  حض  وُچھ  خوابس  اندر  زن  بہٕ  دچھہِ  رس  چیران،  بےزٔنۍ  دوٚپ  مےٚ  حض  وُچھ  زن  بہٕ  کَلس  پٮ۪ٹھ  ژۅچہِ  تُلان،  تِموٕے  ژۅچو  منٛزٕ  جانور  کھیٚوان،  اسہِ  ونتہٕ  حض  امہِ  خوابُک  تعبیر۔  اسہِ  حض  چُھکھ  ژٕ  یِوان  بوزنہٕ  نیکو  کارو  أندرٕ۔"
  },
  {
    "verse_id": 37,
    "translation": "حضرتِ  یوسفن  دوٚپُکھ  تۅہیہِ  نِشہِ  کھیٚن  واتنہٕ  برونہہ  کرٕ  بہٕ  بیان  تۅہیہِ  تمہِ  خوابُک  تعبیر،  خوابُک  تعبیر  بیان  کرُن  چُھ  تِموٕے  علمو  أندرٕ  یِم  علم  بہٕ  پنٕنۍ  پروردِگارن  ہیٚچھنووُس  ﴿گۅڈٕ  بوزِو  میون  عقیدٕہ  کیاہ  چُھ﴾،  پٔزۍ  پٲٹھۍ  مےٚ  چُھ  تروومُت  تِمن  لوٗکن  ہُند  دین  تہٕ  مذہب  یِم  نہٕ  پژھ  کران  چھِ  معبودِ  برحقس۔  بیٚیہِ  چھِ  تِم  ٲخرتس  تہِ  اِنکار  کران۔"
  },
  {
    "verse_id": 38,
    "translation": "بہٕ  چُھس  پتہٕ  پتہٕ  پکان  مُتابعت  تہٕ  پیروی  کران  پننین  مالیٚن  بُڈِببن  ہٕندِس  دِینس۔  تِم  گٔے  حضرتِ  ابراہیم  علیہ  السلام،  جدِ  بزرگوار  میون۔  حضرتِ  اسحٰق  علیہ  السلام  بُڈِ  بابہٕ  صٲب  میون۔  حضرتِ  یعقوب  علیہ  السلام  بابہٕ  صٲب  میون  ییٚمہِ  مذہبُک  رُکنِ  اعظم  چُھ،  ہر  گِز  پزِ  نہٕ  أسۍ  کیاہ  بناوون  خداے  سُند  شریک  کانہہ  چیزاہ  کُنہِ  چیزس  اندر،  ییٚمہِ  قسمُک  صحیح  اعتقاد  آسُن  چُھ  خداے  سٕنٛز  بٔڈمہر  بٲنی  تہٕ  بوٚڈ  فضل  اسہِ  پٮ۪ٹھ  تہٕ  بیٚیہِ  سارِنٕے  لوٗکن  پٮ۪ٹھ۔  لیکن  وارِیاہ  لوٗکھ  چھِنہٕ  اتھ  نعمتس  قدر  کران۔  امہِ  کہ  حٲصِل  کرنٕچ  کوٗشش  کران۔"
  },
  {
    "verse_id": 39,
    "translation": "اے  میانیو  قٲد  خانہٕ  کیٚو  دۅیو  رفیقو،  توٚہۍ  ؤنِتو  کیاہ  وارِیاہ  معبود  آسٕنۍ  الگ  الگ  چھا  رُت  کِنہٕ  کُنے  معبود  آسن،  یُس  قوت  وول  چُھ۔  امیُک  جواب  چُھ  ظٲہر  کہ  کُنے  معبود  چُھ  رُت۔"
  },
  {
    "verse_id": 40,
    "translation": "توٚہۍ  چھِو عبادت  کران  خدایس  ورٲے  مگر  کینژھن  ناون  ہٕنٛز  یِم  تۅہیہِ  بیٚیہِ  تُہٕندیو  مالیو  بُڈِ  ببو  تھٲوِ  مٕتۍ  چھِ  کینژھن  پۅتلین  مُقرر  کٔرِتھ،  اللہ  تعالیٰ  ہن  چھَنہٕ  سوزمٕژ  تِہٕندِ  معبود  آسنٕہ  خٲطرٕ  کانہہ  دلیلاہ،  نہ  عقلی  نہ  نقلی،  کُنہِ  کامہِ  ہٕندِ  حُکم  دِنُک  اختیار  چُھنہٕ  کٲنسِہ  خدایس  ورٲے،  تٔمۍ  چُھ  حُکُم  کوٚرمُت  یی  زِ  کٲنسہِ  ہٕنٛز  عبادت  مہ  کٔرِو  مگر  تِہٕنزٕے  یٲژ۔  اتھ  حُکمس  پٮ۪ٹھ  گژِھہ  عمل  کرٕنۍ،  یۅہے  چُھ  یعنی  اللہ  تعالیٰ  ہٕے  مخصوص  کوٚرُن  توحیدو  عبادت  سٍتۍ  راہِ  راست  تہٕ  سیٚز  وتھ۔  مگر  وارِیاہ  لوٗکھ  چھِنہٕ  زانان۔  یہِ  کتھ  چھِنہٕ  اختیارکران۔"
  },
  {
    "verse_id": 41,
    "translation": "اے  میانیو  قٲد  خانہٕ  کیٚو  رفیقو،  تۅہیہِ  أندرٕ  یُس  اکھ  شخص  پادشاہس  شراب  اوس  چاوان،  سُہ  سپدِ  جُرمہٕ  نِشہِ  بری۔  توپتہٕ  سپدِ  پننہِ  کامہِ  پٮ۪ٹھ  بیٚیہِ  بحال۔  توپتہٕ  ہیٚیہِ  سُہ  بیٚیہِ  پننِس  مٲلکس  شراب  چاونٕچ  کٲم  کرٕنۍ،  ووٚنۍ  یُس  بیاکھ  زوٚن  چُھ  یُس  پادشاہ  سُند  باورچی  تہٕ  ژۅچہِ  تُھر  وُن  اوس  تٔمِس  پٮ۪ٹھ  سپدِ  جُرم  ثٲبِت۔  توپتہٕ  ییہِ  سُہ  پھہہِ  دِنہٕ۔  توپتہٕ  کھیٚن  جانور  تٔمۍ  سٕندِ  کلُک  کوڈ،  یہِ  فٲصلہٕ  چُھ  آمُت  کرنہٕ  خداے  سٕندِ  طرفہٕ۔  یمیُک  توٚہۍ  پرژھان  چھِو۔  اتھ  سپدِ  نہٕ  ادلہٕ  بدل۔"
  },
  {
    "verse_id": 42,
    "translation": "توپتہٕ  ووٚن  حضرتِ  یوسفن  یمو  دۅیو  أندرٕ  تس  شخصس  یس  نجات  لبُن  اوس  تِہٕندٕ  گُمانہٕ،  میون  تذکرٕہ  کوٚرُتھ  ژےٚ  پننِس  آغس  تہٕ  مٲلکس  نِشہِ  ییٚلہِ  ژٕ  تس  نِشہِ  واتکھ  کہ  قٲد  خانس  منٛز  چُھ  اکھ  شخصاہ  بے  قصور،  پس  مٔشروو  تس  شیطانن  آغس  نِشہِ  حضرتِ  یوسفُن  حال  بیان  کرُن،  تمہِ  مۅکھہٕ  رود  حضرتِ  یوسُف  قٲد  خانسٕے  اندر  کینژھن  ؤرِین۔"
  },
  {
    "verse_id": 43,
    "translation": "مِصرٕکۍ  پادشاہن  دوٚپ  مےٚ  وُچھ  خواب۔  سٲرِی  اراکینِ  سلطنت  کٔرِن  جمع،  مےٚ  وُچھ  خوابس  اندر  ستھ  ﴿7﴾  گاوٕ  ویٚچھہِ  ویٚچھہِ۔  تِمنٕے  کھیٚوان  ستھ  ﴿7﴾  گاوٕ  ہۅچھمژٕ  تہٕ  لاغر،  بیٚیہِ  وُچھِم  ستھ  ﴿7﴾  ہیٚلۍ  غلٕکۍ  سبٕز  تازٕہ  بیٚیہِ  ستھ  ﴿7﴾  ہیٚلۍ  ہوٚکھِمٕتۍ۔  تِمے  ولنہٕ  یِوان  سر  سبٕز  ستن  ہیٚلین  توپتہٕ  تِم  تہِ  ہوٚکھِتھ  گژھان،  اے  دربارِیو  بیان  کٔرِو  میانہِ  خوابُک  تعبیر  چھِوہے  توٚہۍ  خوابن  ہُند  تعبیر  زانان۔"
  },
  {
    "verse_id": 44,
    "translation": "تِمو  دوٚپُس  یِم  چھِ  پریشان  خیالات۔  أسۍ  چھِنہٕ  امہِ  قٔسمٕکین  خوابن  ہُند  تعبیر  کینہہ  زانان  کیازِ  اسہِ  چھےٚ  مُلکی  انتظام  کرنٕچ  مہارت،  تعبیرِ  خواب  بیان  کرنٕچ  مہارت  چھنہٕ  اسہِ۔"
  },
  {
    "verse_id": 45,
    "translation": "توپتہٕ  دوٚپ  تٔمۍ  شخصن  یُس  قٲد  خانہٕ  منٛزٕ  مۅکلیو  مُت  اوس،  مُقدمس  منٛز  بری  سپُد  مُت  اوس،  پادشاہس  نِشہِ  بیٚیہِ  ووتمُت  اوس  تِمو  دۅیو  زنیٚو  أندرٕ  یِم  قٲد  خانس  منٛز  حضرتِ  یوسفس  سٍتۍ  ٲسۍ،  تس  پیٚیہِ  ژیٚتس  وارِیاہ  کٲلۍ  حضرتِ  یوسف  سٕنٛز  وصیت  یۅسہٕ  تِمو  قٲد  خانہٕ  منٛزٕ  نیر  نہٕ  کہ  وقتہٕ  کٔرمٕژ  ٲسہَس۔  تٔمۍ  دوٚپ،  بہٕ  ونو  تۅہیہِ  تعبیر  مےٚ  دِیو  توٚہۍ  اِجازت  قٲد  خانس  تانۍ  گژھنُک۔  تِمو  دیُتہس  اِجازت  تہٕ  سُہ  آو  حضرتِ  یوسفس  نِشہِ،  عرض  کوٚرُن۔"
  },
  {
    "verse_id": 46,
    "translation": "اے  حضرتِ  یوسُف  توٚہۍ  حض  چھِو  سٮ۪ٹھاہ  پوٚز  تہٕ  صحیح  تعبیر  کرٕوٕنۍ،  اسہِ  کٔرۍ  تو  بیان  ییٚمہِ  خوابُک  تعبیر  کہ  ستن  ویٚچھن  گاون  چھےٚ  ﴿7﴾  ہۅچھمژٕ  گاوٕ  کھیٚوان۔  بیٚیہِ  چھِ  ستھ  ہیٚلۍ  سبز  تہٕ  ستھ  ہیٚلۍ  ہوٚکھِمٕتۍ۔  تِم  ستھ  ہیٚلۍ  چھِ  تِمن  ستن  ہیٚلیٚن  ولنٕہ  سٍتۍ  ہۅکھراوان۔  یی  چُھ  اکھ  شخصاہ  خوابس  مںٛز  وُچھان۔  توٚہۍ  فرمٲوِو  امیُک  تعبیر،  یُتھ  بہٕ  واپس  گژھہٕ  ہا  تِمن  لوٗکن  کُن  یِمو  بہٕ  سوٗزمُت  چُھس۔  یِمن  بہٕ  تھیکِتھ  آمُت  چُھس  یُتھ  تِمن  امیُک  تعبیر  معلوم  سپدِ۔  تمِی  ذریعہ  سپدِ  تِمن  تُہٕنز  حقیقتِ  کمال  معلوم۔"
  },
  {
    "verse_id": 47,
    "translation": "حضرتِ  یوسفن  دوٚپُس  توٚہۍ  ؤوِو  وارٕ  پٲٹھۍ  غلہٕ  ستن  ؤرِین  پوٚتُس  پتھ،  پس  یہِ  کینژھاہ  توٚہۍ  لوٚنِو  تہِ  سورُے  تھٲوِو  ہیٚلنٕے  منٛز  جمع  کٔرِتھ۔  مگر  نہٕ  کم  کینژھاہ  یُس  تۅہیہِ  کھیٚنس  پوشہِ۔"
  },
  {
    "verse_id": 48,
    "translation": "توپتہٕ  یِن  بیٚیہ  ستھ  ﴿7﴾  ؤرِی  سٮ۪ٹھاہ  سختی  ہٕنٛدۍ  تہٕ  قحطکۍ،  تِم  ستھ  ﴿7﴾  ؤرِی  کھیٚن  تتھ  غلس  یُس  تۅہیہِ  جمع  کٔرِتھ  تھومُت  آسیٚو  ذخیرٕہ  کٔرِتھ  یِمن  سختی  ہٕندین  ستن  ؤرِین  ہٕندِ  خٲطرٕ  مگر  نہ  سُہ  حصہٕ  یُس  توٚہۍ  مخصوص  تھٲوِو  بیالہِ  خٲطرٕ۔  ستو  گاوو  تہٕ  ستو  ہیٚلیٚو  أندرٕ  چُھ  اِشارٕہ  یِمنٕے  ستن  ؤرِین  کُن۔"
  },
  {
    "verse_id": 49,
    "translation": "تمہِ  پتہٕ  ییہِ  اکھ  ؤرِیاہ،  تتھ  منٛز  ییہِ  لوٗکن  پٮ۪ٹھ  روٗد  تراونہٕ  کٲفی۔  تتھ  ؤرِیس  منٛز  چیرن  لوٗکھ  میوَن  ہُند  رس  یتھ  شراب  تیار  کرن۔  یہِ  تعبیر  ییٚلہِ  بوٗز  پادشاہن  سُہ  گو  خۅش  چِنانچہِ۔"
  },
  {
    "verse_id": 50,
    "translation": "پادشاہن  کوٚر  حُکم  یہِ  تعبیر  کرٕوُن  شخص  دِیُون  مےٚ  أنِتھ۔  بہٕ  وُچھہن  یہِ  کُس  صاحب  چُھ،  پس  ییٚلہِ  تِمن  نِشہِ  پادشاہ  سُند  قٲصِد  آو  پیغام  ہیٚتھ  تِمو  دوٚپُس  ژٕ  گژھ  واپس  پننِس  مٲلکس  نِشہِ۔  تس  پٕرژھ  گۅڈٕ  کیاہ  تس  چھا  معلوم  تِمن  زنانن  ہُند  حال  یِمو  بہٕ  وُچھِتھ  پنٕنۍ  اتھہٕ  ژچاے۔  پٔزۍ  پٲٹھۍ  میٲنِس  خدایس  چُھ  تِہُند  مکر  تہٕ  فریب  پوٗرٕ  معلوم۔  تِمن  زنانن  أنِن  ناد  دِتھ  تِمن  پٕرژِھن  میون  حال۔  بہٕ  چُھسا  بےٚ  قصور  کِنہٕ  مےٚ  چُھ  کانہہ  قصوٗراہ  چِناںچہِ۔"
  },
  {
    "verse_id": 51,
    "translation": "پادشاہن  انہٕ  ناوِ  تِم  سارے  زنانہٕ  ناد  دِتھ۔  توپتہٕ  پُرٛژھنکھ  کیاہ  کیفیت  چھےٚ  تُہٕنٛز  ییٚلہٕ  توٚہۍ  تمبلاوان  ٲسِیوٗن  حضرتِ  یو  سُف  پننہِ  پانہٕ  خٲطرٕ،  کیاہ  تۅہیہِ  وُچھوٕ  تمہِ  ساعتہٕ  حضرتِ  یو  سُف  تۅہیہِ  کُن  مٲیل  سپدان،  سارِوٕے  زنانو  دوٚپ  خدا  چُھ  مُنزہ  تہٕ  پاک۔  اسہِ  وُچھ  نہٕ  حضرتِ  یوسفس  منٛز  کانہہ  خرٲبیاہ  کانہہ  عٲباہ۔  سُہ  چُھ  بالکل  پاک،  عزیزِ  مِصر  سٕنٛزِ  زنانہِ  ﴿زُلیخایہِ﴾  یۅسہٕ  تمہِ  ساعتہٕ  حٲضرِ  ٲس  تہِ  ووٚن۔  پٔزکتھ  سپدِ  وۅنۍ  سارنٕے  پٮ۪ٹھ  روشن،  واقعی  بٕے  ٲسٕس  تِمن  اتہٕ  گتھ  کران  پنٕنۍ  خوٲہش  تہٕ  مطلب  تِمن  نِشہِ  پورٕ  کرنہٕ  خٲطرٕ  بیٚیہِ  تِہُند  دِل  پانس  کُن  پھِرنہٕ  خٲطرٕ  کوشِش  کران،  تِم  چھِ  بےٖشک  پوٚز  ونہٕ  وٕنیو  أندرٕ۔  تِمو  فرموو  گۅڈنی  ﴿۔۔۔۔۔۔﴾  تِی  چُھ  پوٚز۔  بٕے  ٲسٕس  کوشِش  کران  تِم  پانس  کُن  مٲیِل  کرنٕچ۔  مگر  بہٕ  سپزٕس  تتھ  اندر  ناکام۔  یہِ  سٲرٕے  کاروٲیی  تفتیشٕچ  ییٚلہِ  قٲصدن  حضرتِ  یوسُفس  نِشِہ  بیان  کٔر  تِمو  دوٚپ۔"
  },
  {
    "verse_id": 52,
    "translation": "تفتیش  کرنوو  مےٚ  امِی  مۅکھہٕ  یُتھ  عزیزِ  مِصرس  وارِیاہ  معلوم  سپدِ  کہ  مےٚٲس  نہٕ  ہرگِز  خیانت  کٔرمٕژ  تسٕندِ  عدمِ  موجودگی  منٛز  تسٕندِس  عزتس  وآبِروس  پٮ۪ٹھ  دستِ  درٲزی  کٔرمٔژ،  بیٚیہِ  یُتھ  سٲرِی  زانن  کہ  اللہ  تعالیٰ  چُھنہٕ  سیٚزر  کران  خیانت  کرٕ  وٕنین  ہٕندین  کُنہِ  تدبیرس۔"
  },
  {
    "verse_id": 53,
    "translation": "بہٕ  چُھسن  نہٕ  پنُن  پان  بٔری  زانان  تِکیازِ  پرتھ  أکِس  چُھ  نفس  یچھ  کامین  ہُند  امر  کران،  مگر  یس  میون  پروردِگار  رحم  کرِ،  پٔزۍ  پٲٹھۍ  میون  پروردِگار  چُھ  مغفرت  کرٕ  وُن،  سٮ۪ٹھاہ  رحم  کرٕوُن۔"
  },
  {
    "verse_id": 54,
    "translation": "بیٚیِہ  کوٚر  پادشاہن  حُکم  أنِیون  جلد  حضرتِ  یوسُف  مےٚ  نِشہِ۔  بہٕ  بناون  سُہ  پنُن  مُشیرِ  خاص،  ادٕ  ییٚلہِ  حضرتِ  یوسُف  آو،  پادشاہس  سٍتۍ  کٔریٚکھ  وارِیاہ  کتھہٕ۔  کتھوأندرٕ  سپدُس  معلوم  تِہُند  فضل  وکمال۔  دوٚپُن  تِمن  بے  شک  توٚہۍ  چھِو  اَزاسہِ  نِشہِ  تھزِ  جایہِ۔  معزز،  معتبر  تہٕ  امانت  دار۔  خواب  کہ  تعبیرُک  آو  کتھن  اندر  ذِکر۔  پادشاہن  دوٚپُکھ،  ییٖتہِ  بٔڈِ  قحطک  انتظام  کرُن  چُھ  بٔڈکٲم  یہِ  کس  کرو  سُپرد۔"
  },
  {
    "verse_id": 55,
    "translation": "حضرتِ  یوسفن  فرمووس  مےٚ  بناو  ژٕ  حٲکِم  ییٚمہِ  مُلکہٕ  کیٚن  خزانن  ہُند  ﴿یعنی  مُشیرِ  مال،  وزیرِ  خزانہٕ﴾،  پٔزۍ  پٲٹھۍ  بہٕ  چُھس  مالس  حفاظت  کروُن۔  مالُک  پوٗرٕ  حساب  وکتاب  زانہٕ  وُن۔  چنانچہِ  بجاے  ایںکہ  تِمن  کیاہ  دِیہِ  ہا  کانہہ  خاص  عہداہ  تہٕ  منصباہ،  پنٕنۍ  سٲرِی  اختیارات  کٔرِن  سُپرد  تِمنٕے۔  حقیقتس  اندر  ٲسۍ  پادشاہ  تِمے،  پادشاہ  روٗد  پانہٕ  براے  نام۔  یِم  سپٕدۍ  مشہور  عزیزِ  مِصرٕ  کہ  لقبہٕ  سٍتۍ۔"
  },
  {
    "verse_id": 56,
    "translation": "بیٚیہِ  دیُت  اسہِ  پوٗرٕ  قبضہٕ  تہٕ  اختیار  حضرتِ  یوسفس  اتھ  سرزمینِ  مِصرس  اندر،  ڈیرٕہ  اوس  دِوان،  عیش  آرام  اوس  کران  ییٚتِہ  نَس  خۅش  کرِہیس  تمہِ  زمینہٕ  أندرٕ،  أسۍ  چھِ  واتناوان  پنٕنۍ  رحمت  یس  یژھو  تہٕ  تس،  أسۍ  چھِنہٕ  ضایع  کران  نیکو  کارن  ہٕنٛز  مزوٗرۍ۔"
  },
  {
    "verse_id": 57,
    "translation": "بیٚیہِ  چھےٚ  ٲخرتٕچ  مزوٗرۍ  تہِ  ٲخٕر  سٮ۪ٹھاہ  بہتر  تِمن  لوٗکن  ہٕندِ  خٲطرٕ  یِمو  ایمان  اوٚن  بیٚیہِ  ٲسۍ  کھوٚژان  خدایس۔  بعض  تفسیرن  اندر  چُھ  کہ  تِمنٕے  دۅہن  اندر  گو  مٔرِتھ  عزیزِ  مِصر۔  زُلیخایہِ  ہُند  نکاح  سَپُد  حضرتِ  یوسفس  سٍتۍ۔  غرض  حضرتِ  یوسُف  سپُد  با  اختیار  پادشاہ۔  تِمو  وَونوو  زمینس  اندر  سٮ۪ٹھاہ  غلہٕ  توپتہٕ  تھووُکھ  سُہ  جمع  کٔرِتھ  محفوظ۔  قحطٕکۍ  ستھ  ﴿7﴾  ؤرِی  ییٚلہِ  شروع  سپٕدۍ  تِمو  ہیٚوت  سُہ  غلہٕ  لوٗکن  اندر  تقسیم  کرُن۔  دورِ  دورِ  پٮ۪ٹھ  ہیٚتِن  لوٗکھ  غلہٕ  حٲصِل  کرنہٕ  خٲطرٕ  یِنۍ۔  کنعانس  منٛز  تہِ  سپُد  قحط۔"
  },
  {
    "verse_id": 58,
    "translation": "توپتہٕ  آے  حضرتِ  یوسف  سٕند  بٲے  تہِ  کنعان  پٮ۪ٹھہٕ۔  توپتہٕ  ژاے  تِہٕندِس  دربارس  اندر۔  تِمو  پرزٕ  نٲو  تِم  مگر  تِمو  پرزٕ  نو  نہٕ  کینہہ  حضرتِ  یوسُف  کیازِ  وارِیاہ  کال  اوس  منٛزٕ  گوٚمُت۔  بیٚیہِ  اوس  نہٕ  تِہٕندِس  وہم  و  گُمانس  منٛز  کہ  تِم  کیاہ  آسن  اتھ  تھٔدِس  منصبس  پٮ۪ٹھ  وٲتمٕتۍ،  تِم  کیاہ  آسن  بادشاہ  بنیمٕتۍ۔  تِمو  پرژُھکھ  توٚہۍ  کیازِ  ٲو  یتھ  شہرس  منٛز۔  دوٚپہکھ  غلہٕ  خٲطرٕ۔  تِمو  دوٚپہکھ  غٲلِباً  ٲسِو  توٚہۍ  جاسوس۔  تِمو  دوٚپ  پناہ  با  خُدا  أسۍ  چھِ  کنعان  کہ  اکہ  تھدِ  خاندانٕکۍ  افراد۔  سون  بابہٕ  صٲب  چُھ  حضرتِ  یعقوب  خداے  سُند  پیغمبر۔  تِمو  پرژُکھ  توٚہۍ  کٔژ  بٲے  چھِو۔  تِمو  دوٚپ  أسۍ  ٲسۍ  باہ  بٲے۔  اکھ  بۅے  چُھ  لاپتہ،  سُہ  اوس  زیادٕہ  ٹوٹھ  بابہٕ  صٲبس  سٲنِس۔  تٔمۍ  سُند  سخ  بۅے  روٚٹ  بابہٕ  صٲبن  پننہِ  تسلی  خٲطرٕ  پانس  نِشہِ۔  باقٕے  داہ  ﴿10﴾  بٲے  آے  أسۍ  تۅہیہِ  نِشہِ  غلہٕ  منگنہِ۔  تِمو  کوٚر  حُکم  یِم  تھٲوِیوٗکھ  شاہی  مہمان  خانس  اندر۔  یِمن  کٔرِو  جان  پٲٹھۍ  خٲطِر  تواضح۔"
  },
  {
    "verse_id": 59,
    "translation": "توپتہٕ  ییٚلہِ  تیار  کوٚرُن  تِہُند  سامان  غلہٕ  وغٲرٕ،  دوٚپنکھ  ییٚلہِ  توٚہۍ  بیٚیہِ  یِیو  یور  مٲلۍ  بۅے  پنُن  أنزیون  مےٚ  نِشہِ  بہٕ  وُچھہِ  تُہُند  ونُن  چھا  واقعی  پوٚز۔  توٚہۍ  چھِو  نا  وُچھان  بہٕ  چُھس  ضروٗر  پورٕ  مینان۔  بیٚیہِ  چُھس  بہٕ  رٕژ  مہمان  نوٲزی  کران۔"
  },
  {
    "verse_id": 60,
    "translation": "ہرگاہ  سُہ  بۅے  توٚہۍ  أنِیون  نہٕ  مےٚ  نِشہِ  تیٚلہِ  چُھنہٕ  تۅہیہِ  مےٚ  نِشہِ  غلہٕ  نِیُن  کینٛہہ  تہِ  بیٚیہِ  گژھہِ  نہٕ  تیٚلہِ  مےٚ  نِشہِ  یُنے  تُہُند۔"
  },
  {
    "verse_id": 61,
    "translation": "تِمو  دوٚپ  أسۍ  کرو  ضروٗر  کوشِش  سُہ  بۅے  پانس  سٍتۍ  اَننٕچ  تتھ  مُتعلق  ونو  أسۍ  بابہٕ  صٲبس،  بیٚیہِ  چھِ  أسۍ  ونان  أسۍ  کرو  ضروٗر  یہِ  کٲم۔"
  },
  {
    "verse_id": 62,
    "translation": "حضرتِ  یوسفن  ووٚن  پننین  غلامن  یِمن  تھٲوِو  غلُک  قٍمتھ  یہٕندِس  سامانس  مںٛز،  شاید  یِم  پرزٕ  ناون  تتھ  ییٚلہِ  یِم  واتن  پننِس  عیالس  منٛز  تہٕ  وُچھِتھ  دیٚو  بیٚیہِ  اسہِ  نِشہِ  واپس  یِن۔"
  },
  {
    "verse_id": 63,
    "translation": "پس  ییٚلہِ  تِم  واپس  وٲتۍ  پننِس  بابہٕ  صٲبس  نِشہِ  عرض  کوٚرُکھ  اے  سانہِ  بابہٕ  صٲبہٕ  اسہِ  حض  دوٚپُکھ  ہرگاہ  توٚہۍ  بیاکھ  بۅے  سٍتۍ  أنِیوٗن  نہٕ  تیٚلہِ  دِمو  نہٕ  آیندٕہ  تۅہیہِ  کینہہ  تہِ  غلہٕ،  پس  سوزِیوٗن  حض  اسہِ  سٍتۍ  بۅے  سون  یُتھ  اسہِ  سارنٕے  بیٚیہِ  دِن  غلہٕ  توٗلِتھ۔  اسہِ  پٮ۪ٹھ  کٔرِو  اعتبار  أسۍ  چھِ  تس  رٲچھ  کر  وٕنۍ۔"
  },
  {
    "verse_id": 64,
    "translation": "حضرتِ  یعقوبن  دوٚپُکھ  کیاہ  بہٕ  کرااعتبار  تۅہیہِ  پٮ۪ٹھ  تسٕندِ  خٲطرٕ  مگر  تِتُھے  اعتبار  یُتھ  مےٚکریو  تۅہیہِ  پٮ۪ٹھ  أمۍ  سٕندِس  بٲے  سٕندِ  خٲطرٕ  أزِکہ  برونٹھ۔  دِل  چُھم  نہٕ  کران  کہ  یہِ  بِنیامین  کیاہ  دِمن  بہٕ  تۅہیہِ  سٍتۍ  مگر  توٚہۍ  چھِو  ونان  کہ  سُہ  نے  سٍتی  آسہِ  تیٚلہِ  دِن  نہٕ  غلے  کینہہ۔  یِتہِ  چھےٚ  مجبورِی  غلہٕ  حٲصِل  کرُن  چُھ  فرض  کیازِ  حیاتِ  جسمٲنی  چُھ  موقوف  تتھ  پٮ۪ٹھ۔  لہٰذا  اگر  بِنیامین  نِیوٗن  پانس  سٍتۍ  خدایس  حوالہٕ،  پس  اللہ  تعالیٰ  ہٕے  چُھ  رُت  رٲچھ  کرٕ  وُن،  بیٚیہِ  چُھ  سُے  یوت  رحم  کرٕ  وُن  سارِوٕےأندرٕ۔  میانہِ  محبتہٕ  تہٕ  شفقتہٕ  سٍتۍ  کیاہ  اندِ۔"
  },
  {
    "verse_id": 65,
    "translation": "امہِ  گُفتگو  پتہٕ  ییٚلہِ  تِمو  سامانہٕ  پنُن  مُژرو  تتھ  منٛز  وُچُھکھ  غلُک  قٍمتھ  یُس  یِمو  دیُتمُت  اوس  تتہِ  یِمن  واپس  کرنہٕ  آمُت،  دپنہِ  لٔگۍ  اے  سانہِ  بابہٕ  صٲبہٕ  امہِ  کھۅتہٕ  کیاہ  ژھانٛڈو  أسۍ،  ییکیاہ  اسہِ  چُھکھ  غلُک  قٍمتھ  تہِ  واپس  دیُتمُت۔  امہِ  قٔسمُک  چُھ  پادشاہِ  مِصر  فیاض  تہٕ  مُحسِن۔  لہٰذا  چُھنہٕ  مُنٲسِب  تِہٕندِس  حُکمس  بدل  کرُن۔  دِیوٗن  اسہِ  سٍتۍ  بۅے  سون  بِنیامین،  تِہٕندِ  سٍتۍ  اَنو  أسۍ  کٲفی  غلہٕ  عیالہٕ  خٲطرٕ۔  بیٚیہِ  کرو  بٲیِس  رٲچھ۔  بیٚیہِ  اَنو  أسۍ  علاوٕہ  أکِس  وونٹس  لٔدِتھ  غلہٕ  تُہُند  حصہٕ۔  موجودٕ  غلٕہ  چُھ  سانہِ  خٲطرٕ  کمٕے  تہٕ  پوشِہ  نہٕ  زیادٕہ  کالس۔"
  },
  {
    "verse_id": 66,
    "translation": "حضرتِ  یعقوبن  دوٚپُکھ  خٲر  یِتِھِس  صورتس  اندر  چُھنہٕ  چارٕہ  کینہہ  سُہ  تۅہیہِ  سٍتۍ  دِنس  اندر۔  مگر  بہٕ  کتہِ  دِمن  یہِ  تۅہیہِ  سٍتۍ  یوٚتانۍ  نہٕ  توٚہۍ  خداے  سُند  قسم  ہٲوِتھ  مےٚ  سٍتۍ  عہد  کٔرِوکہ  توٚہۍ  کیاہ  واتنٲوِیون  سُہ  ضروٗر  واپس  مےٚ  نِشہِ  مگر  ہے  توٚہۍ  سٲرِی  ولنہٕ  یِیو  کُنہِ  بلایہِ  سٍتۍ  تیٚلہِ  چھےٚ  مجبوری۔  چنانچہِ  ساروٕے  کوٚر  اتھ  پٮ۪ٹھ  قسم،  ادٕ  ییٚلہِ  تِمو  حضرتِ  یعقوبس  عہد  واقرار  دیُت  تِمو  دوٚپ  اللہ  تعالیٰ  ہٕے  چُھ  سٲنِس  وننس  پٮ۪ٹھ  گواہ  تہٕ  شٲہِد،  امہِ  پتہٕ  دیُتُکھ  بِنیامین  یِمن  باین  سٍتۍ۔  رۅخصت  کہ  وقتہٕ  دوٚپہکھ۔"
  },
  {
    "verse_id": 67,
    "translation": "اے  میانیو  فرزندو  یُتھنہٕ  مِصرس  منٛز  أژِو  توٚہۍ  سٲرِی  اکی  دروازٕہ  کِنۍ،  خبر  چھا  تمہِ  سٍتۍ  ما  لگوٕ  چشمِ  زخم،  مِصرس  منٛز  أژِزِ  الگ  الگ  دروازو  کِنۍترٛے  ترٛے  ژور  ژور  زٔنۍ۔  مِصرس  ٲسۍ  تمہِ  وقتہٕ  ژور  دروازٕہ،  بہٕ  ہیکہٕ  نہٕ  دور  کٔرِتھ  تۅہیہِ  نِشہِ  ییٚمہِ  تجویزِ  سٍتۍ  خداے  سٕندِ  تقدیرٕ  نِشہِ  کانہہ  چیزاہ،  حُکم  چھُنہٕ  مگر  خداے  سُندُے  حُکم،  تس  پٮ۪ٹھ  چُھس  بہٕ  اعتماد  تہٕ  ڈوٚکھ  کران،  تٔسۍ  پٮ۪ٹھ  گژِھہ  توکل  کرٕ  وٕنین  ہُند  توکل  کرُن  بیٚیہِ  نہٕ  کٲنسہِ  پٮ۪ٹھ۔  یُس  تس  پٮ۪ٹھ  توکل  کرِ  تس  چُھ  سُہ  بس۔"
  },
  {
    "verse_id": 68,
    "translation": "پس  ییٚلہِ  ژاے  تِم  مِصرس  منٛز  یپٲرۍ  کِنۍ  تجویز  اوسُکھ  کوٚرمُت  بابہٕ  صٲبن  پنٕنۍ،  امہِ  تجویزِ  سٍتۍ  ہیٚکہ  ہے  نہٕ  تِمن  بچٲوِتھ  خداے  سٕندِ  حُکمہٕ  نِشہِ  کانہہ  چیزاہ،  مگر  تَمہِ  تجویزِ  أندرٕ  اوس  مقصد  حضرتِ  یعقوبس  پنُن  اکھ  ارماناہ  پوٗرٕ  کرُن۔  یُس  تمہِ  وقتہٕ  تِمو  ظٲہر  کوٚر،  بیشک  سُہ  چُھ  زانن  وول  تِمن  چیزن  یِم  اسہِ  سُہ  ہیٚچھنوو،  لیکن  اکثر  لوٗکھ  چھِنہٕ  کینہہ  زانان  تِم  چیز۔"
  },
  {
    "verse_id": 69,
    "translation": "توپتہٕ  ییٚلہِ  ژاے  تِم  حضرتِ  یوسفس  نِشہِ،  تٔمۍ  روٚٹ  پنُن  بۅے  ﴿بِنیامین﴾  پانس  نِشہِ،  دوٚپنس  بۅے  چُھس  چون  بٕے﴿یوسُف﴾  ژٕ  مَہ  بر  غم  تمیُک  یہِ  بٲے  اسہِ  نسبت  کران  ٲسۍ۔"
  },
  {
    "verse_id": 70,
    "translation": "توپتہٕ  ییٚلہِ  تیار  کرٕ  نووُن  تِہُند  سامانہٕ،  حضرتِ  یوسُفن  تھاوٕنو  پننہِ  آب  چیٚنُک  بانہٕ  بٲے  سٕندِس  سامانس  منٛز۔  توپتہٕ  ییٚلہِ  روانہٕ  سپدِتھ  شہرٕ  نیٚبر  وٲتۍ،  تمہِ  پتہٕ  دیُت  آلو  أکۍ  آلو  دِوٕنۍ  اے  قٲفلہٕ  والیٚو  توٚہۍ  چھِو  پٔزۍ  پٲٹھۍ  ژوٗر۔"
  },
  {
    "verse_id": 71,
    "translation": "تِم  لٔگۍ  وننہِ  تِمن  کُن  پھیرِتھ  تۅہیہِ  کیاہ  چُھو  رووٕمُت۔"
  },
  {
    "verse_id": 72,
    "translation": "حضرتِ  یوسف  سٕندیو  مُلٲزِمو  دوٚپُکھ،  اسہِ  چُھ  رووٕ  مُت  بادشاہ  سٕندِ  چیٚنُک  بانٕہ  ییٚمہِ  سٍتۍ  سُہ  تۅہیہِ  غلہٕ  دِوان  اوس  میٖنۍ  میٖںۍ،  یُس  سُہ  بانہٕ  تۅہیہِ  اندر  أنِتھ  دِیہِ  تہٕ  پیش  کرِ  تس  دِمو  وونٹہٕ  بار  غلُک  انعام۔  بہٕ  آلو  دِوُن  چُھس  تمہِ  خٲطرٕ  ذمہٕ  دار۔"
  },
  {
    "verse_id": 73,
    "translation": "تِمو  دوٚپ  قسمِ  خدا  توٚہۍ  چھِو  وارٕ  زانان  کہ  أسۍ  چھِںہٕ  آمٕتۍ  تبٲہی  کرنہٕ  خٲطرٕ  یور  بیٚیہِ  چھَنہٕ  سٲنۍ  کٲم  ژوٗر  کرٕنۍ۔"
  },
  {
    "verse_id": 74,
    "translation": "تِمو  مُلٲزِمو  دوٚپُکھ  ہرگاہ  تُہُندونُن  اپُز  دراو  تیٚلہِ  کیاہ  چُھ  تُہُند  سزا۔"
  },
  {
    "verse_id": 75,
    "translation": "تِمو  دوٚپُکھ  تمیُک  سزا  چُھ  یس  شخصہٕ  سٕندِ  سامانہٕ  منٛزٕ  سُہ  چیز  نیرِ۔  سُے  شخص  چُھ  تمیُک  سزا  یعنی  سُہ  گژِھہ  گرفتار  کرُن  تہٕ  غلام  بناوُن،  یِتھے  پٲٹھۍ  چھِ  أسۍ  ظٲلمن  یعنی  ژوٗرن  سزا  دِوان  پننہِ  دینہٕ  موجوب۔  توپتہٕ  أنِکھ  تِم  واپس  حضرتِ  یوسُفس  نِشہِ۔"
  },
  {
    "verse_id": 76,
    "translation": "توپتہٕ  کرنٲوتٔمۍ  تلٲشی  بیٚین  باین  ہٕندین  خور  جندن  پننِس  بٲے  سٕندِس  خور  جندس  تلٲشی  کرنہٕ  بروٗنٹھ،  پتو  لاکہ  کڈٕ  نووُن  سُہ  چیز  پننِس  بٲے  سٕندِ  خور  جندٕ  منٛزٕ۔  یہِ  کوٚر  تِمو  اکھ  بہانہٕ  بِنیامِین  سٕندِ  پانس  نِشہِ  رٹنہٕ  خٲطرٕ تِمن  سٍتۍ  مشورٕہ  کٔرِتھ،  یِتھے  پٲٹھۍ  ہیٚچھنو  و  اسہِ  تدبیر  حضرتِ  یوسُف  بذریعہ  الہام،  نتہٕ  اوس  نہٕ  مُمکِن  سُہ  کیاہ  رٹہِ  ہا  بٲیِس  پانس  نِشہِ  بادشاہ  مِصر  سٕندِ  قونون  موجوب  تِکیازِ  تٔمۍ  سٕندِس  قونونس  منٛز  اوس  نہٕ  ژوٗر  گرفتار  کرُن  بلکہ  اوس  ژوٖرس  کینہہ  تنبیہٕ  کٔرِتھ  ییٚلہٕ  تراوُن،  مگر  خداے  سٕندِی  یژھنہٕ  سٍتۍ  تٔمۍ  یہِ  یوٚژھ  تہٕ  یہِ  آو  باعمل۔  تٔمۍ  تروو  الہام  حضرتِ  یوسُف  سٕندِس  دِلس  اندر  یعقوبی  شریعتہٕ  موجوب  ژوٗرس  سزا  دیُن۔  تِی  وننووُن  تِمنٕےباین  ہٕنزِ  زیٚوِ،  تھزراوان  چھِ  أسۍ  درجہ  علمس  اندر  تس  شخصہٕ  سُند  یسُند  أسۍ  یژھو۔  پرتھ  علمہٕ  وٲلِس  پٮ۪ٹھہٕ  کنہِ  چُھ  تِہٕندِ  کھوٚتہٕ  زیادٕہ  عٲلِم۔  اللہ  تعالیٰ  چُھ  سارنٕے  مافوق۔  تٔمۍ  سُند  علم  چُھ  سارنٕےاحاطٕہ  کٔرِتھ۔  علمِ  مخلوق  چُھ  ناقَص  لہٰذا  چُھ  مخلوق  محتاج  پننِس  علم  و  تدبیرس  اندر  خٲلق  سٕندِس  الہام  والقاہس  کُن۔  حضرتِ  یوسُفن  دوٚپُکھ  تۅہیہِ  ہے  دوٚپُو  أسۍ  چھِ  پیغمبر  زادٕہ،  یہِ  کیاہ  کوٚرُو۔  یی  پزِ  ہا  تۅہیہِ  کرُن۔  تِم  گٔے  سٮ۪ٹھاہ  شرمندٕہ۔  بِنیامین  آو  تھاونہٕ  تدبیرِ  سٍتۍ  حضرتِ  یوسُفس  نِشہِ۔"
  },
  {
    "verse_id": 77,
    "translation": "اگر  بِنیامین  ژوٗر  کرِ  تعجُب  چُھنہٕ  کینہہ  تِکیازِ  أمۍ  سٕندۍ  سخ  بٲے  یوسُفن  تہِ  چھےٚ  برونٹھ  ژوٗر  کٔر  مٕژ۔  سُہ  قصہٕ  چُھ  یِتھہٕ  پٲٹھۍ  کہ  حضرتِ  یوسفس  ییٚلہِ  وٲلدٕ  پنٕنۍ  ییٚمہِ  عالمہٕ  گٔیہِ  تِمن  ہیٚژ  پرورِش  کرٕنۍ  تِہٕنٛزِ  پۅپھہِ  ییٚلہِ  حضرتِ  یو  سُف  بوٚڈ  پہن  گوٚو،  ہُشیار  ہِیو  سپُدحضرتِ  یعقوبن  دوٚپ  ووٚنۍ  رٹن  بہٕ  یہِ  پانس  نِشہِ۔  یہِ  گوٚو  تِہٕنزِ  پۅپھہِ  ناگوار۔  تِمو  کوٚر  اکھ  حیلہٕ  دوٚپُکھ  مےٚ  روو  کمر  بند۔  سٮ۪ٹھاہ  ژھونڈُکھ  کینہہ  آو  نہٕ  اتھہِ۔  پتو  لاکہہ  وُچُھکھ  اکہِ  دۅہ  حضرتِ  یوسفس  کمرس  گٔنڈِتھ۔  دوٚپُکھ  یہِ  اوس  حضرتِ  یوسُفن  ژوٗرِ  نیٚومُت۔  لہٰذا  ژوٗرِ  ہُند  مال  یس  نِشہِ  نیرِ  سُہ  چُھ  تتھ  مالس  بدل  رٹنہٕ  یِوان۔  بہٕ  رٹن  حضرتِ  یوسُف  پانس  نِشہِ۔  یہِ  اوس  اکھ  حیلاہ  اکھ  تِہٕندِ  پانس  نِشہِ  رٹنہٕ  خٲطرٕ  تِہٕنزِ  پۅپھہِ  پانے  کوٚرمُت۔  اتھ  کُن  کوٚر  اِشارٕہ  یِمو  وۅرٕ  بایو،  پس  تھٲو  یہِ  کتھ  پوشیدٕہ  حضرتِ  یوسُفن  پانس  نِشہِ۔  ظٲہر  کوٚرُن  نہٕ  تِمن  نِشہِ،  پٲنۍ  پانس  سٍتۍ  دوٚپُن  توٚہۍ  چھِو  زیادٕہ  بدتر  ژوٗر  کرنس  اندر،  بۅے  کھیون  بابہٕ  صٲبس  ژوٗرِ  کٕنِتھ  کینژھن  پوٗنسن۔  ژوٗر  چُھ  مال  غٲب  کران،  تۅہیہِ  کوٚروٗن  انسان  غٲب۔  یہِ  کتھ  چھےٚ  ظٲہر  کہ  انسان  ژوٗرِ  تھاوُن،  اغوا  کرُن  چُھ  زیادٕہ  بدتر  مال  ژوٗرِ  نِنہٕ  کھوتہٕ۔  اللہ  تعالیٰ  چُھ  بہتر  زانان  تہِ  یہِ  توٚہۍ  مےٚ  نسبت  ونان  چھِو۔  ژوٗرِ  ہٕنٛز  ہانژھ  لاگان  چھِو۔"
  },
  {
    "verse_id": 78,
    "translation": "دپنہِ  لٔگۍ  اے  عزیزِ  مِصر  پٔزۍ  پٲٹھۍ  ییٚمِس  بِنیامینس  چُھ  بڈٕ  عمر  رسیدٕہ  بابہٕ  صٲب  تس  چُھ  یہِ  سٮ۪ٹھاہ  ٹوٹھ  تس  گُذرِ  سٮ۪ٹھاہ  مُشکِل  أمِس  بدل  رٔٹیوٗن  اسہِ  منٛزٕ  اکھاہ  سُے  بنٲوِتون  پنُن  غلام،  أسۍ  چھِتھ  ژٕ  زانان  بڈٕ  احسان  کرٕ  وُن۔  یِتہِ  ہے  ژٕ  اکھ  احساناہ  اسہِ  پٮ۪ٹھ  کرٕ  ہکھ  أسۍ  سپدٕ  ہو  سٮ۪ٹھاہ  مشکور۔"
  },
  {
    "verse_id": 79,
    "translation": "حضرتِ  یوسُفن  دوٚپُکھ  خدایس  چُھس  بہٕ  پناہ  منگان  ییٚمہِ  کتھہِ  نِشہِ  کہ  أسۍ  کیاہ  رٹون  تس  شخصس  ورٲے  بیٚیہِ  کانہہ  ییٚمِس  نِشہِ  سون  چیز  دراو۔  ہرگاہ  أسۍ  یِژھ  کتھ  کرو،  تیٚلہِ  چھِ  أسۍ  سخت  بے  انصاف۔"
  },
  {
    "verse_id": 80,
    "translation": "پس  ییٚلہِ  یِم  حضرتِ  یوسُفس  نِشہِ  ناامید  سپٕدۍ  بِنیامین  سٕندِس  ہیٚنس  اندر،  الگ  سپدِتھ  ہیٚوتُکھ  مشورٕہ  کرُن۔  اکثرن  ہٕنز  راے  سپٕز  کہ  واپس  پزِ  گژُھن،  بٔڈۍ  ہِی  بٲے  دوٚپُکھ  توٚہۍ  چھِو  نا  زانان  کہ  بابہٕ  صٲبن  پنٕنۍ  چھِو  توٚہۍ  خداے  سُند  قسم  ہاوٕ  نٲومٕتۍ  تہٕ  عہد  کرنٲومٕتۍ  بِنیامین  سٕندِ  حقہٕ،  بیٚیہِ  چھِو  نا  زانان  ییٚمہِ  برونٹھ  کٔثیر  زیادتی  کٔرٕو  تۅہیہِ  حضرتِ  یوسُف  سٕندِس  حقس  اندر۔  تِمن  سٍتۍ  یُس  برتاو  کوٚرُو  تۅہیہِ  تمہِ  سٍتۍ  کٍتیاہ  حقوق  سپٕدۍ  ضایع  بابہٕ  صٲبٕنۍ۔  سۅ  برونٹھِم  شرمندگی  کیاہ  کم  چھا  ووٚنۍ  گٔژِھو  یہِ  بیاکھ  شرمندگی  ہیٚتھ  بابہٕ  صٲبس  نِشہِ،  پس  نیرٕ  نہٕ  بہٕ  ییٚمہِ  شہرٕ  أندرٕ  ہرگِز  کُنہِ  جایہِ  یوٚتانۍ  نہٕ  اِجازت  دِیہِ  مےٚ  بابہٕ  صٲب  پنُن،  نتہٕ  کمہِ  بُتھہِ  ہیٚکہٕ  بہٕ  تس  برونٹھ  کُن  یِتھ۔  یا  کرِ  اللہ  تعالیٰ  میانہِ  حقہٕ  کانہہ  فٲصلہٕ،  سُہ  چُھ  بہتر  فٲصلہٕ  تہٕ  حُکم  کرٕ  وُن۔  سُہ  گوٚو  کُنہِ  طریقہٕ  سپدِ  بِنیامین  سٕنٛز  رہٲیی  یُتھ  سُہ  ہیٚتھ  یمہٕ  بہٕ  بابہٕ  صٲبس  نِشہِ۔"
  },
  {
    "verse_id": 81,
    "translation": "بہٕ  روزٕ  ییٚتہِ  توٚہۍ  گٔژِھو  بابہٕ  صٲبس  نِشہِ۔  ؤنِوتس  بابہٕ  صٲبا  تُہٕندۍ  فرزندن  بِنیامِینن  حض  کٔر  ژوٗر  تمہِ  مۅکھہٕ  آو  سُہ  گرفتار  کرنہٕ،  سُہ  دیُتُکھ  نہٕ  اسہ  سٍتۍ  واپس،  أسۍ  چھِ  ونان  مگر  تِی  یہِ  اسہِ  معلوم  چُھ۔  اسہِ  وُچھ  پننیو  أچھو  تٔمۍ  سٕندِ  باردانہٕ  منٛزٕ  پادشاہ  سُند  مینن  بانہٕ  نیران،  أسۍ  ما  ٲسۍ  غٲبہٕ  چیٚن  کتھن  رٲچھ  کرٕ  وٕنۍ۔  مُعاہِدٕہ  کرنہٕ  وقتہٕ  ما  اوس  اسہِ  معلوم  یُتھ  ہِیوٗ  مُشکِل  تہِ  ییہِ  پیش۔"
  },
  {
    "verse_id": 82,
    "translation": "سانہِ  نے  پژھ  بیٚہو  توٚہۍ  پٕرژھتو  تمہِ  شہرٕ  کین  لوٗکن  یتھ  منٛز  أسۍ  ٲسۍ  یا  تتھ  قٲفِلس  یِمن  سٍتۍ  أسۍ  واپس  آے،  یقیناً  چھِو  أسۍ  پوٚز  ونہٕ  وُنۍ۔"
  },
  {
    "verse_id": 83,
    "translation": "حضرتِ  یعقوبن  دوٚپُکھ  بِنیامین  چُھنہٕ  ژوٗر  کرنہٕ  مۅکھہٕ  گرفتار  آمُت  کرنہٕ  بلکہ  چھِو  توٚہۍ  پننی  دِلہٕ  کتھہٕ  تیار  کران،  از  تہِ  کرٕ  بہٕ  صبر  بروںٹھمِی  پٲٹھۍ،  شکایت  کرنہٕ  کُنہِ  قسمہٕ۔  شاید  اللہ  تعالیٰ  ما  واتناوِ  تِمن  سارنٕے  فرزندن  مےٚ  نِشہِ  تِکیازِ  سُہ  چُھ  بیشک  سورُے  زانن  وول  سٮ۪ٹھاہ  حِکمت  وول۔"
  },
  {
    "verse_id": 84,
    "translation": "امہِ  پتہٕ  پھِرُکھ  تِمن  نِشہِ  بُتھ  بییِس  طرفس  کُن،  توپتہٕ  لٔگۍ  وننہِ  ہاے  کوٗتاہ  غم  چُھم  حضرتِ  یوسف  سٕندِ  غمہٕ  سببہٕ  ودان  ودان  گٔیہِ  أچھ  تہِ  سفید۔  یہِ  غم  ٲسۍ  أندٕرۍ  اندٕرۍ  شرۅپراوان  ییٚمہِ  سببہٕ  دِلس  اوسُکھ  ہول۔"
  },
  {
    "verse_id": 85,
    "translation": "تِم  اولاد  لٔگِکھ  دپنہِ  قسمِ  خدا  توٚہۍ  چھِو  ہمیشہ  پرتھ  وقتہٕ  حضرتِ  یوسف  سُند  یاد  کران  یوٚتانۍ  توٚہۍ  سپدِو  کمزور  تہٕ  لاغر  یا  سپدِو  امِی  وجہہٕ  ہلاک۔  یوٗت  غم  کھیٚنہٕ  أندرٕ کیاہ  فٲیدٕہ  چُھ۔"
  },
  {
    "verse_id": 86,
    "translation": "تِمو  دوٚپہکھ  تۅہیہِ  کیاہ  چُھو  میٲنِس  ودنس  تہٕ  رِونس  سٍتۍ۔  بہٕ  چُھس  نہٕ  پننہِ  رنج  و  غمٕچ  گراو  کران  کٲنسہِ  تہِ  خدایس  ورٲے،  تۅہیہِ  چُھسو  نہٕ  کینہہ  تہِ  ونان،  خداے  سٕندۍ  معاملہٕ  یوٗت  بہٕ  زانہٕ  تیوٗت  زٲنِو  نہٕ  توٚہۍ،  تِہُند  لطف  وکرم  چُھ  بے  شُمار۔"
  },
  {
    "verse_id": 87,
    "translation": "اے  میانیو  فرزندو  اظہارِ  غم  گژھہ  کرُن  خداے  سٕے  نِشہِ۔  مُسبب  الاسباب  چُھ  سُے  یوت  لیکن  ظٲہری  تدبیر  کرنس  چُھنہٕ  کانہہ  حرج۔  توٚہۍ  گٔژِھو  نا  اکہ  پھِرِ  بیٚیہِ  مِصرس  کُن  تتہِ  کٔرِو  تلاش  حضرتِ  یوسف  سٕنز،  بیٚیہِ  کٔرۍ  تو  کوٗشِش  بِنیامین  سٕنزِ  رہٲیی  ہٕنز۔  ناامید  متہٕ  سپدِتو  خداے  سٕندِ  رحمت  نِشہِ۔  بیشک  تِہٕندِ  رحمت  نِشہِ  سپدِ  نہٕ  کانہہ  ناامید  کٲفرو  ورٲے،  توپتہٕ  دراے  تِم  وٲتۍ  بیٚیہِ  مِصرس  منٛز  عزیزِ  مِصرس  سمکھٕنہٕ  خٲطرٕ۔"
  },
  {
    "verse_id": 88,
    "translation": "توپتہٕ  ییٚلہِ  تس  نِشہِ  ژاے،  دوٚپہس  اے  عزیزِ  مِصر  دراگہٕ  سببہٕ  ووت  اسہِ  تہٕ  سٲنِس  عیالس  سخت  تکلیف۔  وونۍ  چھِ  أسۍ  آمٕتۍ  ردِی  سامانہٕ  مویہِ  ہناہیٚتھ،  کیازِ  ووٚنۍ  روٗد  نہٕ  اسہِ  نِشہِ  کہِنۍ  مال،  وۅنۍ  دِتہٕ  اسہِ  ژٕ  پوٗرٕ  غلہٕ  ﴿یُس  اسہِ  پوشہِ  ہا﴾  خٲر  اتھاہ  کرتہٕ  اسہِ  پٮ۪ٹھ،  پٔزۍ  پٲٹھۍ  اللہ  تعالیٰ  چُھ  خٲرات  کرٕ  وٕنین  اجر  و  ثواب  عطا  کران۔  حضرتِ  یوسُفن  ہیٚوک  نہٕ  یِہٕنزٕ  مسکنت  آمیز  کتھہٕ  بوٗزِتھ  تاب  کٔرِتھ  کہ  تِم  کیاہ  تھاوٕ  ہن  وُنہِ  پنُن  حال  پوشیدٕہ۔"
  },
  {
    "verse_id": 89,
    "translation": "حضرتِ  یوسُفن  پرژُکھ  تۅہیہِ  چُھو  ایاد  کیاہ  کوٚرو  تۅہیہِ  یوسُفس  تہٕ  تِہِندِس  بٲیِس  بِنیامینس  نسبت  ییٚلہِ  نا  توٚہۍ  نادان  ٲسِو۔  یِم  گٔے  حٲران  یہِ  عزیزِ  مِصر  کیاہ  چُھ  اسہِ  پرژھان۔  اوٚتانۍ  اوس  حضرتِ  یوسُف  بُتھِس  پٮ۪ٹھ  نقاب  ترٲوِتھ  یِمن  سٍتۍ  کتھ  کران۔  تِمو  تُل  نقاب  تھوٚد  یِمن  پیٚیہِ  تتھ  پٮ۪ٹھ  نظر  تہٕ  پرزٕ  نٲوِکھ۔  مگر  یقین  حٲصِل  کرنہٕ  خٲطرٕ  لٔگِس  پرژھنہِ۔"
  },
  {
    "verse_id": 90,
    "translation": "تِم  لٔگِس  پرژھنہِ  ژٕے  مہ  حض  چُھکھ  حضرتِ  یوسُف،  دوٚپنکھ  بٕے  چُھس  یوسُف،  بیٚیہِ  یہِ  بِنیامین  چُھ  میون  بۅے  یِمن  توٚہۍ  ژھانڈنہِ  درامٕتۍ  چھِو۔  أسۍ  دۅشوے  چھِ  جمع  سپٕدۍ  مٕتۍ  أکسٕے  جایہِ،  پٔزۍ  پٲٹھۍ  بٔڈمِنتھ  تھٲو  اللہ  تعالیٰ  ہن  اسہِ  دۅشوٕنۍ  پٮ۪ٹھ۔  گۅڈٕ  دِتُن  اسہِ  توفیق  صبر  وتقویٰ  ہُک،  تمکہِ  برکتہٕ  کوٚرُن  سون  تکلیف  بدل  راحتس  سٍتۍ،  سٲنۍ  جُدٲیی  کٔرٕن  بدل  اکھ  أکِس  سٍتۍ  مُلاقات  کرنس  سٍتۍ۔  تنگدستی  کٔرٕن  بدل  وُستس  سٍتۍ۔  البتہ  یُس  کھوژِ  اللہ  تعالیٰ  ہس  بیٚیہِ  کرِ  تکلیفن  پٮ۪ٹھ  صبر۔  پس  اللہ  تعالیٰ  چُھنہٕ  نیکو  کارن  ہٕنز  مزوٗرۍ  ضایع  کران۔  تِم  سٲرِی  واقعات  پے  یِمن  ژیٚتس،  یِم  سپٕدۍ  شرمندٕہ۔"
  },
  {
    "verse_id": 91,
    "translation": "تِم  سٲرِی  لٔگۍ  وننہِ  خداے  سٕنز  درٚے  پٔزۍ  پٲٹھۍ  اللہ  تعالیٰ  ہن  دیُت  تۅہیہِ  فضیلت  اسہِ  پٮ۪ٹھ،  پٔزۍ  پٲٹھۍ  سٲنۍ  کِنۍ  آو  اتُر۔  یہِ  کینژھاہ  اسہِ  کوٚر  تتھ  اندر  چھِ  أسۍ  خطاکار،  خداے  سٕندِ  خٲطرٕ  کٔرِو  تتھ  سٲرِسٕے  اسہِ  بخشٲیِش۔"
  },
  {
    "verse_id": 92,
    "translation": "حضرتِ  یوسُفن  دوٚپُکھ  میانہِ  طرفہٕ  چھَنہٕ  کانہہ  ملامت  تہٕ  گراو،  کانہہ  الزام  تۅہیہِ  پٮ۪ٹھ  از۔  دِل  میون  سپُد  صاف  تۅہیہِ  پٮ۪ٹھ،  بے  فکِر  روزِو،  اللہ  تعالیٰ  تہِ  کٔرِن  تۅہیہِ  بخشٲیِش  تہٕ  مغفرت۔  سُہ  چُھ  یژ  رحم  کروُن۔"
  },
  {
    "verse_id": 93,
    "translation": "گژِھو  وونۍ  دِیو  بشارت  بابہٕ  صٲبس،  سٍتۍ  نِیو  میٲنۍ  کُرتٕنۍ۔  یہے  ترٲوِو  تِہٕندِس  بُتھِس  پٮ۪ٹھ  ییٚمہِ  سٍتۍ  سپدن  تِہٕنزٕ  أچھ  روشن،  تِم  أنِن  یور  مےٚ  نِشہِ  تشریف۔  بیٚیہِ  یِیو  توٚہۍ  سورُے  اہل  وعیال  ہیٚتھ  مےٚ  نِشہِ۔"
  },
  {
    "verse_id": 94,
    "translation": "ییٚلہِ  مِصرٕ  نِشہِ  یُہُند  قٲفلہٕ  سپُد  روانہٕ،  یِہٕندۍ  بابہٕ  صٲبن  دوٚپ  بیشک  از  چُھس  بہٕ  یوسُف  سُند  بۅے  خۅش  محسوس  کران،  توٚہۍ  نے  مےٚ  بُجرٕ  سببہٕ  بے  عقل  زٲنِو۔"
  },
  {
    "verse_id": 95,
    "translation": "تِمو  دوٚپہس  واقعی  چھِو  توٚہۍ  تتھ  پرٲنِس  غلط  خیالس  اندر  مُبتلا۔  تۅہیہِ  چُھ  خیال  کہ  یوسُف  چُھ  زِندے  بیٚیہِ  کٔرِو  تس  سٍتۍ  مُلاقات۔  امِی  خیال  کہِ  غلبہ  سٍتۍ  چُھ  سپدان  تۅہیہِ  محسوس  تِہُند  خوشبو۔  تِمو  کٔرژھوپہٕ۔"
  },
  {
    "verse_id": 96,
    "translation": "حضرتِ  یوسُف  سٕندِ  صحیح  و  سلامت  آسنٕچ  خۅش  خبر  انہٕ  وُن  ییٚلہِ  آو  کُرتٕنۍ  ہیٚتھ  توپتہٕ  ترٲو  تٔمۍ  سۅ  حضرتِ  یعقوب  سٕندِس  بُتھِس  پٮ۪ٹھ،  یکدم  سپزٕ  تِہٕنزٕ  أچھ  روشن۔  بیٚیہِ  کوٚر  تٔمۍ  بیان  سورُے  حال  حضرتِ  یوسُف  سُند۔  حضرتِ  یعقوبن  فرمووُکھ  مےٚ  ونیو  نا  تۅہیہِ  کہ  خداے  سٕنزن  کتھن  یوٗت  بہٕ  وٲقف  چُھس  تیوٗت  زٲنِو  نہٕ  توٚہۍ۔"
  },
  {
    "verse_id": 97,
    "translation": "تِمو  سٲرِوٕے  دوٚپُکھ  اے  سانہِ  بابہٕ  صٲبہٕ  سانہِ  خٲطرٕ  منگِو  حض  گناہن  مغفرت،  بیشک  أسۍ  ٲسۍ  خطا  کار،  سانہِ  وجہہٕ  ووت  تۅہیہِ  سٮ۪ٹھاہ  تکلیف۔"
  },
  {
    "verse_id": 98,
    "translation": "تٔمۍ  دوٚپُکھ  عنقریب  منگہٕ  بہٕ  تُہٕندِ  خٲطرٕ  مگفرت  خدایس۔  تہجُد  کہ  وقتہٕ  کیازِ  تمہِ  وقتہٕ  چُھ  دعا  قبول۔  بیشک  سُہ  چُھ  سٮ۪ٹھاہ  مغفرت  کروُن  سٮ۪ٹھاہ  رحم  کروُن۔  توپتہٕ  کٔرٕکھ  تیٲرِی  تہٕ  دراے۔  سٲرِی  سپٕدۍ  روانہٕ  شہرِ  مِصرس  کُن۔  حضرتِ  یوسُف  دراو  بُتھہِ  بابہٕ  صٲبس  استقبال  خٲطرٕ۔  مِصرس  مںٛز  أکِس  جایہِ  اوس  حضرتِ  یوسُفن  اکھ  عٲلیشان  مکاناہ  بنوومُت۔  گۅڈٕ  نیُک  مُلاقات  سپُد  تِمن  تٔتھۍ  مکانس  اندر۔"
  },
  {
    "verse_id": 99,
    "translation": "پس  ییٚلہِ  ژاے  تِم  تتھ  مکانس  اندر  حضرتِ  یوسُفس  نِشہِ  تِمو  دِژ  پانس  نکھتل  جاے  حضرتِ  یعقوبس  بیٚیہِ  وٲلِدس  یا  خالس  تعظیم  کِنۍ،  حضرتِ  یوسُفن  دوٚپُکھ  وۅنۍ  أژِو  شہرِ  مِصرس  منٛز۔  خداین  ہے  یوٚژھ  تتہِ  روزِو  تۅہیہِ  خٲطرٕ  جمعی  سان۔  جدٲیی  تہٕ  قحطُک  غم  کوس  اللہ  تعالیٰ  ہن۔  توپتہٕ  ییٚلہِ  مِصرس  منٛز  ژاے  تتہِ  واتنٲوۍ  تِم  حضرتِ  یوسُفن  شٲہی  محلاتن  اندر۔"
  },
  {
    "verse_id": 100,
    "translation": "بیٚیہِ  بیٚہنٲوِن  تِم  دۅشوے  پانس  سٍتۍ  شاہی  تختس  پٮ۪ٹھ۔  تمہِ  ساعتہٕ  سپٕزتِمن  عجیب  کٍفیتاہ۔  حضرتِ  یوسفٕنۍ  عظمت  سپٕز  تِہٕندین  دِلن  پٮ۪ٹھ،  تِمو  سارِوٕے  دیُت  تِمن  سجدٕہ،  حضرتِ  یوسُفن  دوٚپ  اے  میانہِ  بابہٕ  صٲبہٕ،  یی  کیاہ  حض  اوس  میانہِ  خوابُک  تعبیریُس  برونٹھ  مےٚ  وُچھمُت  اوس،  پٔزۍ  پٲٹھۍ  میٲنۍ  پروردِگارن  کوٚر  میون  خواب  حق  تہٕ  پوٚز،  پٔزۍ  پٲٹھۍ  کوٚر  مےٚ  نسبت  میٲنۍ  پروردِگارن  احسان۔  اکھ  کوٚڈ  نس  بہٕ  قٲد  خانہٕ  نِشہِ  با  عزت،  جُرمہٕ  نِشہِ  بالکل  بری  توپتہٕ  واتنونس  سلطلنت  کِس  مرتبس،  توٚہۍ  سٲرِی  واتنٲوِنو  یوٚت  مےٚ  نِشہِ  نیٚبرٕ  پٮ۪ٹھہٕ،  یہِ  سورُے  سپُد  شیطان  سٕندِ  سببہٕ  مےٚ  منٛز  تہٕ  میانین  باین  منٛز  اختلاف  تہٕ  فساد  تراونہٕ  پتہٕ۔  تٔمۍ  تراوِیاو  اسہِ  منٛز  سُہ  اختلاف،  تٔمۍ  سُند  خیال  اوس  سٲرسٕے  عُمرِ  ما  میلو  نہٕ  أسۍ  اکھ  أکِس  سٍتۍ۔  پٔزۍ  پٲٹھۍ  میُون  پروردِگار  چُھ  رُت  تدبیرٕ  کر  وُن  تمہِ  خٲطرٕ  یہِ  سُہ  یژھان  چُھ۔  بیشک  سُہ  چُھ  سٮ۪ٹھاہ  زانہٕ  وُن  سٮ۪ٹھاہ  حِکمت  وول۔  امہِ  پتہٕ  روٗدۍ  یِم  سٲرِی  اتھ  مِصرس  اندر  خۅش  وخۅشحال  یوٚتانۍ  حضرتِ  یعقوبس  ییٚمہِ  عالمہٕ  گژھنُک  وقت  ووت۔  تِمو  کٔرںصیحت  یی  زِ  بہٕ  گژٕھہ  مُلکِ  شامس  اندر  واتنٲوِتھ  دفن  کرُن  پننین  بُزرگن  سٍتۍ۔  تمہِ  پتہٕ  سپٕدۍ  حضرتِ  یوسُفس  تہِ  ٲخرتُک  اشتیاق،  تِمو  کوٚر  دُعا۔"
  },
  {
    "verse_id": 101,
    "translation": "اے  میانہِ  پرور  دِگارٕ  پٔزۍ  پٲٹھۍ  ژےٚ  کریٚتھ  مےٚ  عطا  پرتھ  رنگہٕ  نعمژٕ،  ظٲہری  تہِ  تہٕ  بٲطنی  تہِ۔  ظٲہری  گٔیہِ  سلطنت،  پادشاہت۔  بٲطنی  گٔیہِ  کہ  بہٕ  ہیٚچھنوتھس  خوابن  ہُند  تعبیر،  اے  آسمانن  تہٕ  زمینن  ہٕندِ  پٲدٕ  کروٕنہِ،  ژٕے  چُھکھ  میُون  کارساز  دنیاہس  منٛز  تہٕ  ٲخرتس  منٛز۔  یتھہٕ  پٲٹھۍ  میانہِ  سارے  کامہِ  ژےٚ  دُنیاہس  منٛز  انجام  دِژتھ  یِتھے  پٲٹھۍ  واتناو  میانہِ  ٲخرت  چہِ  کامہِ  تہِ  انجام۔  ییٚمہِ  عالمہٕ  نہِ  مےٚ  فرماں بردٲری  ہٕندِس  حالس  منٛز۔  بیٚیہِ  واتناو  مےٚ  نیکو  کارن  سٍتۍ۔"
  },
  {
    "verse_id": 102,
    "translation": "غیبہٕ  چو  خبرو  أندرٕ  یُس  اسہِ  وحی  یہِ  پٲٹھۍ  سوٗزتۅہیہِ  کُن  یارسول  اللہؐ،  کیازِ  تۅہیہِ  نِشہِ  اوس  نہٕ  وحی  یہِ  ورٲے  بیٚیہِ  کینہہ  ذریعاہ  ییٚمہِ  سٍتۍ  تۅہیہِ  قصہٕ  معلوم  سپدِ  ہا،  بیٚیہِ  ٲسِو  نہٕ  توٚہۍحضرتِ  یوسُف  سٕندین  باین  نِشہِ  تمہِ  ساعتہٕ  ییٚلہِ  تِمو  پنُن  ارادٕہ  پۅختہٕ  کوٚر  حضرتِ  یوسُفس  چہس  منٛز  تراونہٕ  خٲطرٕ،  بیٚیہِ  ٲسۍ  تِم  تمہِ  خٲطرٕ  تدبیر  کران  کہ  بابہٕ  صٲبس  وَنو  یتھہٕ  پٲٹھۍ  تہٕ  تِم  کڈوکھ  یتھہٕ  پٲٹھۍ۔  یہِ  کتھ  چھےٚ  یقینی  کہ  توٚہۍ  بوزِو  نہٕ  یہِ  قصہٕ  کٲنسہِ  نِشہِ،  لہٰذا  چھےٚ  یہِ  صاف  دلیل  تُہٕندِس  نبوتس  پٮ۪ٹھ  صاحِب  وَحے  آسنس  پٮ۪ٹھ۔"
  },
  {
    "verse_id": 103,
    "translation": "باوجودآں  کرن  نہٕ  پژھ  تۅہیہِ  وارِیاہ  لوٗکھ  اگر  چہِ  تۅہیہِ  ٲسِتن  سٮ۪ٹھاہ  خوٲہش  تمِچ۔  تِہٕندِ  ایمان  نہ  اننہٕ  سٍتۍ  چُھنہٕ  تۅہیہِ  کانہہ  نقصان۔"
  },
  {
    "verse_id": 104,
    "translation": "کیازِ  توٚہۍ  چھِو  نہٕ  منگان  تِمن  نِشہِ  امہِ  قرآنِ  مجیدٕ  خٲطرٕ  کانہہ  مٔزوٗریاہ،  چُھنا  یہِ  قرآنِ  مجید  یُس  توٚہۍ  یِمن  پٮ۪ٹھ  پران  چھِو  مگر  بٔڈنصیحت  عالمینن  ہٕندِ  خٲطرٕ۔  یُس  نہٕ  اتھ  مانہٕ  تٔمِس  چُھ  پانس  نقصان۔"
  },
  {
    "verse_id": 105,
    "translation": "یتھہٕ  پٲٹھۍ  یِم  لوٗکھ  مُنکرِ  نبوت  چھِ  یِتھے  پٲٹھۍ  چھِ  یِم  مُنکرِ  توحید  تہِ۔  کیازِ  کٍتیاہ  آیات  تہٕ  نِشانہٕ  خداے  سٕندِس  کُن  آسنس  پٮ۪ٹھ  یِم  آسمانن  تہٕ  زمینن  منٛز  چھِ  یِمو  کِنۍ  لوٗکھ  پکان  چھِ،  تِم  آیات  وُچھان  چھِ  تِم  چھِ  تِمو  آیاتو  نِشہِ  بے  توجہی  کران۔"
  },
  {
    "verse_id": 106,
    "translation": "بیٚیہِ  چھِ  اکثر  لوٗکھ  یِم  خدایس  پژھ  تہِ  کران  چھِ  باوجودآں  چھِ  تِم  مُشرِک،  شرکہٕ  چہِ  کامہِ  کران۔  یعنی  زیٚوِ  سٍتۍ  چھِ  سٲرِی  ونان  کہ  اللہ  تعالیٰ  ہٕے  چُھ  مٲلِک  تہٕ  رٲزِق  مگر  بوجودآں  چھِ  تس  شریک  ٹھہراوان۔  چِنانچہِ  کُفارِ  مکہ  ٲسۍ  ونان  سون  ربّ  چُھ  اللہ  تعالیٰ  توپتہٕ  ٲسۍ  پۅتلین  سجدٕہ  کران  ملٲیکن  خداے  سٕنزٕ  کورِ  ونان۔  یِہُودۍ  چھِ  خدایس  مانان  مگر  تٔتھۍ  سٍتۍ  چھِ  ونان  حضرتِ  عزیز  چُھ  خداے  سُند  نیٚچُو۔  یِتھے  پٲٹھۍ  چھِ  بعض  لوٗکھ  عٲلِمن  تہٕ  رٲہِبن  خداے  سٕنزن  کامین  اندر  اختیارٕ  وٲلۍ  زانان۔  وارِیاہ  لوٗکھ  چھِ  قبر  پرستی،  پیر  پرستی،  تعزیہ  پرستی  سٍتۍ  توحید  کِس  چشمہ  مُصفی  ہس  مکدر  تہٕ  گدل  کران،  کٍتیاہ  چھِ  توحیدُک  دعویٰ  کٔرِتھ  ہوا  پرستی  سٍتۍ  پنُن  سُہ  دعویٰ  بٲطل  کران،  بدعتن،  پانے  ٹھہرٲو  مٕتین  چیزن  ہٕنٛز  پیروِی  کران  ییٚمِچ  دلیل  نہٕ  کتاب  و  سُنتس  اند  کُنہِ  جایہِ  موجود  چھےٚ۔  لہٰذا  توحید  ورٲے  خدایس  ایمان  انُن  تہٕ  پژھ  کرٕنۍ  چھےٚ  بے  کار۔  یُتھ  ایمان  انُن  تہٕ  نہ  انُن  چُھ  برابرٕے۔  لوٗکن  ہٕنٛز  یِژھ  حالت  ٲسِتھ۔"
  },
  {
    "verse_id": 107,
    "translation": "چھاتِم  سۅکھس  تہٕ  اطمِنانس  اندر  بِہِتھ  ییٚمہِ  نِشہِ  کہ  تِمن  کیاہ  پیٚیہِ  خداے  سٕندِ  عذابٕچ  تِژھ  بلایاہ  وٲتِتھ  یۅسہٕ  تِمن  پرتھ  طرفہٕ  وَلنہٕ  ییہِ،  نتہٕ  پیٚیکھ  وٲتِتھ  قیامت  ہنگہٕ  تہٕ  منگہٕ  تِم  ژینن  نہٕ  یہِ  کپٲرۍ  آیہِ۔  غرض  شرک  وکُفر  چُھ  مقتضی  عذابس،  سُہ  دنیاہس  اندر  ییٖتن  یا  ٲخرتس  اندر۔  تتھ  کُن  نظر  کٔرِتھ  اوس  لوٗکن  لٲزِم  عذابس  کھۅژُن،  کُفر و شرکہٕ  نِشہِ  پتھ  روزُن،  عذاب  دُنیوی  تہٕ  عذاب  اُخروی  نِشہِ  پنُن  پان  بچاوُن۔"
  },
  {
    "verse_id": 108,
    "translation": "فرمٲوِیوکھ  توٚہۍ  یا  رسول  اللہؐ  توحید  پوٚز  آسُن  یہے  چھےٚ  میٲنۍ  وتھ۔  ناد  چُھس  بہٕ  دِوان  لوٗکن  معبودِ  برحقس  کُن  کٲملِ  واقفیت  حٲصِل  ٲسِتھ۔  اکھ  بہٕ  بیٚیہِ  یِمو  میٲنۍ  پیروِی  کٔریعنی  مےٚ  نِشہِ  چُھ  توحید  ورسالتس  پٮ۪ٹھ  دلیل۔  یِمو  لوٗکو  مےٚ  پژھ  کٔرتِمو  تہِ  کٔر  پژھ  دلیل  بوٗزِتھ،  بے  دلیل  کتھہِ  کُن  چُھس  نہٕ  بہٕ  کٲنسہِ  دعوت  دِوان۔  لہٰذا  چھےٚ  حٲصِل  یہے  کتھ  کہ  اللہ  تعالیٰ  چُھ  کُنے،  بہٕ  چُھس  تتھ  کُن  لوٗکن  ناد  دِوان،  مُنزہ  تہٕ  پاک  چُھ  اللہ  تعالیٰ  شریک  آسنہٕ  نِشہِ،  بیٚیہِ  چُھس  نہٕ  بہٕ  ہرگِز  خدایس  شرک  انہٕ  وٕنیو  أندرٕ۔"
  },
  {
    "verse_id": 109,
    "translation": "بیٚیہِ  سوٗزۍ  نا  اسہِ  تۅہیہِ  برونٹھ  پیغمبر۔  مگر  تِم  سٲرِی  ٲسۍ  مرد،  انسان،  ملک  ٲسۍ  نہٕ،  وحی  ٲسۍ  أسۍ  سوزان  تِمن  کُن،  تِمے  ٲسۍ  شہرن  ہٕندۍ  روزن  وٲلۍ،  گامن  ہٕندۍ  نہٕ۔  یِمو  نہٕ  تِمن  ایمان  اوٚن  تہٕ  پژھ  کٔر  تِم  کٔرۍ  اسہِ  عذابس  گرفتار۔  تِی  بنہِ  یِمن  مکہٕ  کین  کٲفرن  تہِ،  کیاہ  یِم  لوٗکھ  چھِنا  پھیٖر مٕتۍ  زمینس  منٛز  کُنہِ  طرفس  پس  وُچھہن  تِم  کیاہ  انجام  چُھ  سپُدمُت  تِمن  مُنکِرن  ہُند  یِمو  یِمن  برونٹھ  خداے  سٕندین  پیغمبرن  انکار  کوٚرمُت  چُھ۔  یاد  تھٲوِو  یتھ  دُنیاہس  منٛز  روزِتھ  تۅہیہِ  کُفر  ونافرمٲنی  اختیار  کٔرو  سُہ  دُنیا  چُھ  فٲنی،  البتہ  ٲخرتُک  گرٕچُھ  بہتر  تِمن  لوٗکن  ہٕندِ  خٲطرٕ  یِم  خدایس  کھو  ژن،  شرکہٕ  نِشہِ  روزُن  پتھ۔  کیاہ  وُنہِ  چُھو  نا  تۅہیہِ  فکرِ  تران  کہ  فٲنی  ناپایدار  چیز  اختیار  کرُن  چھا  جان  کِنہٕ  سُہ  چیز  یُس  باقی  تہٕ  پایدار  آسہِ۔  ہرگاہ  توٚہۍ  تاخیر  عذاب  سٍتۍ  شُبہٕ  تہٕ  شک  پٲدٕ  سپدان  چُھ  عذاب  کِس  واتنس  پٮ۪ٹھ۔  یہِ  چھےٚ  تُہٕنز  سخت  غلطی  تِکیازِ  برونٹھمین  کٲفرن  تہِ  آیہِ  زیچھہِ  زیچھہِ  مۅہلژٕ  دِنہٕ۔"
  },
  {
    "verse_id": 110,
    "translation": "تا  ایں کہ  ییٚلہِ  ناامید  سپٕدۍ  پیغمبر  تِہٕندِ  ایمان  اننہٕ  نِشہِ،  بیٚیہِ  کوٚر  گُمانہٕ  تِمو  کہِ  بیشک  تِمن  سٍتۍ  یُس  وعدٕہ  آیاو  کرنہٕ  سُہ  آو  نہٕ  پورٕ  کرنہٕ۔  خبر  چھا  أسۍ  ما  گٔے  قومس  نِشہِ  اپزِیٲرۍ۔  تِم  ٲسۍ  یہِ  خیال  کرٲنی،  اتِی  ووتُکھ  سون  مدد  تہٕ  یٲری۔  پس  آو  نجات  دِنہٕ  تِمن  یُہُند  اسہِ  یوٚژھ۔  یعنی  باایمان  تہٕ  موحدن۔  کٲفر  آے  امہِ  عذاب  سٍتۍ  ہلاک  کرنہٕ،  تِکیازِ  پتھ  چُھنہٕ  یِوان  رٹنہٕ  سون  عذاب  نافرمانن  نِشہِ  بلکہ  چُھ  عذاب  تِمن  پٮ۪ٹھ  ضرور  واقع  سپدان  اگرچہِ  ژیر  گٔژھۍ  تن  تتھ  اندر،  لہٰذا  مہ  روزِن  اتھ  خیالس  اندر  کُفارِ  مکہ۔"
  },
  {
    "verse_id": 111,
    "translation": "پٔزۍ  پٲٹھۍ  چھُ  حضرتِ  یوسُف  تہٕ  تِہٕندین  باین  ہٕندِس  قصسس  منٛز  بٔڈ  عبرت  عقلہِ  والین  ہٕندِ  خٲطرٕ،  ٲس  نہٕ  یہِ  کتھاہ  پانے  ٹھہراونہٕ  آمٕژ،  بلکہ  چُھ  یہِ  تصدیق  تتھ  مضمونس  یُس  امہِ  برونٹھ  کتابن  منٛز  بیان  کرنہٕ  آمُت  چُھ،  بیٚیہِ  چھےٚ  تفصیل  تہٕ  وضاحت  پرتھ  چیزٕچ،  بیٚیہِ  چُھ  بوٚڈ  ہدایت  تہٕ  رحمت  تِمن  لوٗکن  ہندِ  خٲطرٕ  یِمو  ایمان  اوٚن۔"
  }
]