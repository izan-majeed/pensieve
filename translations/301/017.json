[
  {
    "verse_id": 1,
    "translation": "مُنزہ  تہٕ  پاک  چھُ  سُہ  ذاتِ  پاک  پرتھ  نُقصہٕ  نِشہِ،  ضُعفہٕ  نِشہِ،  عٲجزی  نِشہِ،  ییٚمۍ  پکنوو  پَنُن  بندہ  خاص  رات  کِیُت،  رٲژ  منٛزٕہ  ہَنہِ  أکِس  مسجدِ  حرامس  پٮ۪ٹھ  یعنی  خانہٕ  کعبہٕ  چہ  مسجدِ  پٮ۪ٹھ،  مسجدِ  اقصیٰ  ہس  یعنی  بیت  المقدسس  تانۍ  یَتھ  مسجدِ  اقصیٰ  ہس  أندۍ  أندۍ  اَسہِ  دین  و  دنیا  چہ  برکٔژ  تھاوِمَژٕہ  چھےٚ،  پکنوو  تہٕ  سٲر  کرنوو  سُہ  بندہ  خاص  یُتھ  ہاوَو  أسۍ  تِمن  پننہِ  قدرتٕکۍ  نِشانہٕ۔  چنانچہ  أکِس  کم  وقتس  اندر  مکہ  شریف  پٮ۪ٹھہٕ  شامِ  شریفس  تانۍ  واتناوُن،  یہِ  گوٚو  اَکھ  نشانہٕ،  بیت  المقدس  ہاوُن،  تَتہِ  حضرات  انبیاہن  سٍتۍ  ملاقتا  کرناوُن،  یہِ  گوٚو  بیاکھ  نِشانہٕ۔  تَتہِ  پٮ۪ٹھہٕ  سٲرِ  آسمانی  کرنٲوِتھ  آسمانن  ہٕندۍ  عجایبات  ہاوٕنۍ،  یِم  گٔے  بیٚیہِ  نِشانہٕ۔  عَالمَن  ہٕندِس  اصطلاحس  اندر  چھِ  ونان  مکہ  شریف  پٮ۪ٹھہٕ  بیت  المقدسس  تانۍ  سٲرس،  اِسراء۔  بیت  المقدس  پٮ۪ٹھہٕ  سِدرتہ  المنتہیٰ  ہس  تانۍ  سٲرس  چھِ  ونان  معراج۔  کُنہِ  وقتہٕ  چھُ  دۅشوُنۍ  سٲرن  معراج  وَننہٕ  یِوان،  کُنہِ  وقتہٕ  چھُ  دۅشوُنۍ  اِسراء  وَننہٕ  یِوان۔  معراج  شریفٕکۍ  حدیث  شریف  چھِ  تقریباً  تٕرہَن  صحابہ  صٲبن  ہٕندِ  رِوایتہٕ۔  جمہور  سلف  و  خلفن  ہُنٛد  اعتقاد  چھُ  کہ  حضرت  نبی  کریم  صلی  اللہ  علیہ  و سلم  تِمَو  کوٚر  معراج  بروح  و  بجسد  درحالتِ  بیداری۔  اللہ  تعالیٰ  ہن  کوٚر  بیان  واقعہ  معراج  کمالِ  اہتمام  سان۔  مخٲلفو  تہِ  کوٚر  اَتھ  انکار  نہایت  زورو  شورٕہ  سان۔  یِمے  زٕہ  چیز  چھِ  بوزناوان  کہ  یہِ  اوس  نہٕ  نِندرِ  منٛز  روحٲنی  طور  یا  بطریقِ  کشف۔  کیازِ  سَہ  ٲس  نہٕ  کانٛہہ  عجیب  کتھاہ  یۅسہٕ  کمالِ  اہتمام  سان  بیان  یِیہِ  ہا  کرنہٕ۔  نِندرِ  منٛز  چھِ  کم  کم  لوٗکھ  کم  کم  چیز  وُچھان۔  بیٚیہِ  کرہن  نہٕ  کُفارِ  مکہ  خواب  کِس  واقعس  یوٗت  انکار۔  پٔزِپٲٹھۍ  اللہ  تعالیٰ  چھُ  سورُے  بوزوُن،  سورُے  وُچھ  وُن۔"
  },
  {
    "verse_id": 2,
    "translation": "بیٚیہِ  کٔر  عطا  اَسہِ  حضرت  موسیٰ  ہس  کتاب  یعنی  توراۃ  بنی  اسرٲیلن  ہٕندِ  خٲطرٕ  بوٚڈ  سببِ  ہدایت  یَتھ  اندر  باقی  احکامن  سٍتۍ  توحیدُک  عظیم  الشان  حکم  تہِ  اوس۔  اے  زِ  یُتھنہٕ  مےٚ  ورٲے  بنٲوِیوٗن  توٚہۍ  کانٛہہ  اَکھاہ  پَنُن  کارساز  یَس  توٚہۍ  پننہِ  کامہِ  پُشرٲوِو۔"
  },
  {
    "verse_id": 3,
    "translation": "اے  بنی  اسرٲیلو  توٚہۍ  گٔو  تِمنٕے  لوٗکن  ہٕندۍ  اولاد  یِم  اَمہِ  ناوِہ  منٛزٕہ  کھٲرۍ  حضرت  نوحس  سٍتۍ  بٔڈِس  طوفانس  اندر۔  تۅہیہِ  پَزِہا  سٮ۪ٹھاہ  شکر  دَپُن  اَتھ  نعمتس  پٮ۪ٹھ  ییٚمۍ  یہِ  نعمت  عطا  کٔرٕو،  سُہ  گژِھہ  زانُن  کُنُے،  تس  گژِھہ  نہٕ  شریک  ٹھہراوُن۔  پٔزِپٲٹھۍ  حضرت  نوحؑ  تہِ  اوس  سٮ۪ٹھاہ  شکرگزار  بندہ۔"
  },
  {
    "verse_id": 4,
    "translation": "بیٚیہِ  کوٚر  اَسہِ  بیان  بطریق  پیشن  گویی  نبی  اسرٲیلن  توراۃس  اندر  کہ  توٚہۍ  کٔرِو  ضرور  مُلکِ  شامس  منٛز  دۅیہِ  پِھرِ  گنا  ہن  ہنٛدِ  کثرتہٕ  سٍتۍ  خرٲبی  تہٕ  تبٲہی۔  اکہِ  پِھرِ  کٔرِوشریعت  مو  سوِیِچ  مخالفت،  بیٚیہِ  پِھرِ  کٔرِوشریعتِ  عیسویِچ  نٔنۍ  مخالفت۔  بیٚیہِ  کٔرِو  توٚہۍ  لوٗکن  پٮ۪ٹھ  سیٚٹھاہ  زبردستی  تہٕ  سرکشی۔  حقوق  اللہ  تہِ  کٔرِو  ضایع،  حقوق  العباد  تہِ۔  دۅشوٕنۍ  لٹن  اندر  گژِھو  تۅہیہِ  سخت  عذابس  مبتلا۔  تۅہیہِ  سزا  دِنہٕ۔"
  },
  {
    "verse_id": 5,
    "translation": "توپتہٕ  ییٚلہِ  واتہِ  یِمَو  دۅیَو  اندرٕہ  گۅڈنِکہِ  سزاہُک  موقع،  أسۍ  کرو  تۅہیہِ  سزا  دِنہٕ  خٲطرٕ تۅہیہ  پٮ۪ٹھ  مُسلط  پننین  بندن  ۂنز  اکھ  جماعتھاہ  یِم  سخت  قوت  وٲلۍ  آسن  تِمے  اژن  تُہندین  شہرن  تہٕ  گھرن  منٛز  تۅہیہِ  گرفتار  کرنہٕ  خٲطرٕ  مارنہٕ  خٲطرٕ۔  یہِ  چُھو  وعدٕہ  یُس  ضرور  پوٗرٕ  کرنہٕ  ییٚہِ۔"
  },
  {
    "verse_id": 6,
    "translation": "توپتہٕ  ییٚلہِ  توٚہۍ  توبہٕ  کٔرِو،  نٲدِم  تہٕ  پشیمان  سَپدِو،  اوٚن  اَسہِ  واپس  تُہندِ  خٲطرٕ  بیٚیہِ  تُہُند  غٲلب  سپدُن  تِمن  پٮ۪ٹھ  اکہِ  ہَتہِ  ؤہرۍ،  بیٚیہِ  کوٚر  اسہِ  تۅہیٚہِ  مدد  نیٚچویو  سٍتۍ،  بیٚیہِ  مال  ودولت  سٍتۍ،  بیٚیہِ  کوٚرُو  اسہِ  تۅہیہِ  زیادٕ  لشکرٕ  تہِ  فوجکہِ  اعتبارٕ۔"
  },
  {
    "verse_id": 7,
    "translation": "بیٚیہِ  دوٚپ  اسہِ  توٚہیہِ  ہرگاہ  توٚہۍ  رٕژٕ  کامہِ  کٔرِوتہِ  چُھو  رُت  توٚہیہِ  پننین  پانن  ۂندِ  خٲطرٕبیٚیہِ  ہرگاہ  یچھ  کامہِ  کٔرِو  تمیُک  نقصان  چُھو  پننین  پانن۔  ادٕہ  ییٚلہِ  واتہِ  دوٚیمہِ  لٹہِ  فساد  کرنہٕ  کہ  سزاہُک  موقعہ،  بیٚیہِ  سوزوکھ  أسۍ  لوٗکھ  پنٕنۍ  یِم  تۅہیہِ  قتل  و  غارت  کرن،  یِم  تۅہیہِ  بُتھ  دگان  دگان  تُہٕندین  بُتھین  ہُنٛد  حُلیہِ  تہٕ  شکلٕے  بدلاوَن،  بیٚیہِ  یُتھ  تِم  اَژن  مسجدِ  اقصیٰ  ہس  اندر  بے  حُرمتی  کرنہٕ  خٲطرٕ  تہٕ  مسجد  منہدم  کرنہٕ  خٲطرٕ،  یِتھہٕ  پٲٹھۍ  بروٗنٹھِمہِ  لٹہِ  ژامٕتۍ  ٲسۍ  تتھ  منٛز،  بیٚیہِ  یُتھ  تِم  یَتھ  یَتھ  جایہِ  واتن  تتھ  جایہِ  کرن  تباہ  و  برباد۔  چنانچہ  بنی  اسرٲیلو  ییٚلہِ  حضرت  یحییٰ  شہید  کوٚر،  اللہ  تعالیٰ  ہن  سوٗز  تِمن  پٮ۪ٹھ  بخت  نصر  ییٚمۍ  تِمن  قتل  وغارت  تہٕ  لوٗٹ  مار  کرنہٕ  سٍتۍ  طوفان  تُل۔  بیٚیہِ  اوس  تتھ  کتابہِ  منٛز  یِتہِ  لیکھنہٕ  آمُت  کہ  ہرگاہ  تَمہِ  پتہٕ  ییٚلہِ  دورِ  شریعت  محمدیہ  آسہِ  توٚہۍ  مخالفت  تہٕ  نافرمٲنی  نِشہِ  پتھ  روٗزِتھ  شریعتِ  محمدِیُک  اِتباع  کٔرِو۔"
  },
  {
    "verse_id": 8,
    "translation": "عجیب  تہٕ  دوٗر  چھَنہٕ  یہِ  کتھ  کہ  اللہ  تعالیٰ  تُہُند  پروردگار  کیا  کرِ  تۅہیہِ  پٮ۪ٹھ  رحم  ہرگاہ  توٚہۍ  توبہٕ  کٔرِو،  پشیمان  سَپدِو۔  مگر  ہرگاہ  توٚہۍ  یہِ  فتنہ  و  فساد  تہٕ  نافرمٲنی  کٔرِو  بدستور،  بیٚیہِ  کَرو  أسۍ  توٚہۍ  عذابس  گرفتار  دنیاہس  اندر۔  ٲخرتس  اندر  چھُ  اَسہِ  جہنم  کوٚرمُتُے  کٲفرن  ہُنٛد  قٲدخانہٕ۔"
  },
  {
    "verse_id": 9,
    "translation": "پٔزِپٲٹھۍ  یہِ  قرآن  مجید  چُھو  ہاوان  سۅے  وتھ  یۅسہٕ  سیٚز  وتہ  چھٚے  یعنی  اسلام،  بیٚیہِ  چُھو  بشارت  دِوان  با  ایمانن  یِم  رٕژٕ  عملہٕ  چھِ  کران  زِ  تِہِندِ  خٲطرٕ  چھےٚ  موٚزٗوریاہ  سٮ۪ٹھاہ  بٔڈ۔"
  },
  {
    "verse_id": 10,
    "translation": "بیٚیہِ  چُھو  یہِ  قرآنِ  مجید  خبر  دِوان  کہِ  یِم  لوٗکھ  پژھ  چِھنہٕ  کران  ٲخرتس،  تِہندِ  خٲطرٕ  چُھو  اسہِ  تیار  کوٚرمُت  دود  تہٕ  دگ  تُلہٕ  وُن  عذاب۔"
  },
  {
    "verse_id": 11,
    "translation": "قرآنِ  مجید  چُھو  لوٗ  کن  رٕتین  چیزن  کُن  وتھ  ہاوان۔  یچھ  چیزو  نِشہِ  پتھ  رٹان،  مگر  انسان  چُھو  ژکھہِ  وِزِ  پانس  یا  پننِس  عیالس  وۅہ  وان،  تِتھہٕ  پٲٹھۍ  یِتھہٕ  پٲٹھۍ  دعاے  خٲر  چُھو  کران۔  یہِ  انسان  اوس  ڈاڈ  جلدی  کروُن  سونچنہٕ  سمجھنہٕ  ورٲے  کٲم  کران۔"
  },
  {
    "verse_id": 12,
    "translation": "بیٚیہِ  کٔرۍ  اسہِ  دۅہ  تہٕ  راتھ  پننہِ  قدرتٕکۍ  زٕہ  نشانہٕ۔  پس  نٕہنوواسہِ  رٲژ  ہُند  نشانہٕ  تٲریکی  سٍتۍ  بیٚیہِ  کوٚر  دۅہُک  نشانہٕ  نٔنِراوٕوُن۔  یِم  چیز  رٲژ  ہٕنزِ  تٲریکی  سٍتۍ  پُوشیدٕہ  چھِ  آسان  تِمن  چُھو  دُہُک  نور  نٔنِراوان،  یُتھ  توٚہۍ  ژھٲنڈِو  پننِس  پروردِگارٕ  سُند  فضل  یعنی  رزِق  دۅہکِس  گاشس  اندر۔  یعنی  ضروریاتِ  زِندگی  حٲصل  کرنہٕ  خٲطرٕ  کٔرِوکارٕ  بار۔  بیٚیہِ  یُتھ  زٲنِو توٚہۍ  شب  و  روز  کہِ  یِنہٕ  گژھنہٕ  سٍتۍ،  آفتابہٕ  تہٕ  زوٗنہِ  ۂندِ  کھسنہٕ  تہٕ  لوسنہٕ  سٍتۍ،  ؤرِین  تہٕ  ریتن  ہٕنز  گرند،  بیٚیہِ  دۅہن  تہٕ  وقتن  ہُند  حساب،  پرتھ  چیزاہ  کوٚر  اسہِ  بیان  قرآن  مجیدس  اندر  بہ  وضاحت۔  تِمن  چیزن  اندر  گُو  دُہُک  تہٕ  راتُک  یُن  گژُھن۔"
  },
  {
    "verse_id": 13,
    "translation": "اسہِ  کٔر  پرتھ  کٲم  کروٕنِس  انسانہِ  سٕنز  کٲم،  ادٕہ  نیک  کٲم  ٲسِتن  یا  یچھ  کٲم  ٲسِتن،  مومِن  ٲسِتن  یا  کٲفر،  عمل  تِہٕنز  جان  ٲسِتن  یا  یچھ  نٲلۍ  تہِنزِ  گردنہِ  منٛزٕےیعنی  پرتھ  أکۍ  سُند  تقدیر  چُھ  پرتھ  أکِس  سٍتۍ  تھاونہٕ  آمُت،  قیامت  کہ  دۅہَہ  کڈو  أسۍ  تُہٕندۍ  نامہ  اعمال  تُہٕندِ  وُچھنہٕ  خٲطرٕ  یُتھ  سُہ  وارٕ  مُژرٲوِتھ  وُچھہِ  سُہ۔  پرتھ  أکِس  واتہِ  نامہ  اعمال  خود  بخود۔  بعضن  دٔچھنِس  اتھس  منٛز،  بعضن  کھوفٚرِس  اتھس  منٛز۔"
  },
  {
    "verse_id": 14,
    "translation": "پرتھ  أکس  یِیہِ  وَننہٕ  پر  پنُن  نامہ  اعمال  پانے،  کٲفی  چُھکھ  ژٕہ  پننہِ  پانہٕ  خٲطرٕ  پانس  حِساب  ہیٚوٕوُن۔"
  },
  {
    "verse_id": 15,
    "translation": "یُس  اکھاہ  سیٚزِ  وتہِ  پوٚک  سُہ  پوٚک  نہٕ  سیٚزِ  وَتہِ  مگر  پننہِ  پانکہِ  فٲیدٕہ  خٲطرٕ،  بیٚیہِ  یُس  سیٚزِ  وَتہِ  نِش  ڈوٚل،  سُہ  ڈوٚل  نہٕ  مگر  پننہِ  پانکہِ  ضررٕ  خٲطرٕ،  تمیُک  ضرر  چُھو  تس  پٲنۍ  پانس،  بیٚیہِ  تُلہِ  نہٕ  کانٛہہ  بییِس  شخصہٕ  سٕندین  گناہن  ہُند  بور،  بیٚیہِ  چھِنہٕ  أسۍ  کٲنٛسہِ  عذاب  کران  یوٚتانۍ  نہٕ  أسۍ  پنٕنۍ  احکام  ہیتھ  کانٛہہ  پیغمبر  چھِن  سوزان۔"
  },
  {
    "verse_id": 16,
    "translation": "بیٚیہِ  ییٚلہِ  یژھان  چھِ  أسۍ  کُنہِ  شہرٕکۍ  یا  کُنہِ  گامٕکۍ  لوٗکھ  ہلاک  کرٕنۍ  یِم  کُفر  و  معصیت  کہِ  وجہہٕ  قٲبلِ  ہلاک  چھِ  آسان۔  حُکم  چھِ  کران  أسۍ  پیغمبرن  ہٕندِ  ذریعہِ  تمِہ  شہر  کین  مالدارن  تہٕ  زِیٚٹھین  ایمانُک  تہٕ  فرماں بردٲری  ہُند،  تِم  زِیٚٹھۍ  ییٚلہِ  عدولِ  حُکمی  تہٕ  نافرمٲنی  چھِ  کران  سانین  احکامن  ہٕنز،  بیٚیہِ  چھِ  فتنہ  وفساد  تُلان  تتھ  شہرس  اندر،  أتی  چھےٚ  تِمن  پٮ۪ٹھ  حُجت  پوٗرٕ سپدان  تِم  چھِ  عذاب  کِس  حُکمس  سزاوار  بنان۔  ادٕ  چھِکھ  أسۍ  تِم  نا  فرمان  گالان  تِہندِس  شہرس  تاراج  کران۔"
  },
  {
    "verse_id": 17,
    "translation": "بیٚیہِ  کرِ  اسہِ  حضرت  نوحس  پتہٕ  کٲژاہ  اُمژٕہلاک  تِہٕنزِ  نافرمٲنی  سببہٕ،  قومِ  عادو قومِ  ثمود  وغٲرٕ،  کٲفی  چھُ  تُہُند  پرور  دِگار  پننین  بندن  ہٕندۍ  گناہ  پورٕ  زانان  تہٕ  پورٕ  وُچھان  تہٕ  تمِی  چُھ  یس  یُتھ  سزا  شوٗبہِ  تس  چھُو  تِیُتھُے  سزا  دِوان۔"
  },
  {
    "verse_id": 18,
    "translation": "یُس  اکھاہ  پننین  نیک  عملن  ہٕنز  موٚزوٗرۍ،  فقط  دُنیاہُک  نفع  ژھانڈِ،  جلد  دِمو  أسۍ  تمہِ  اندرییٖژہن  اسہِ  خۅش  کرِ  تہٕ  یُس  اسہِ  خۅش  کرِ  دنیاہس  اندر،  توپتہٕ  چھِ  أسۍ  تیار  کران  تِہندِ  خٲطرٕ  جہنم،  یتھ  جہنمس  منٛز  واتناونہٕ  آیہِ  سۅ  بذِلت  و  خوٲری  دکہٕ  دِی  دِی۔"
  },
  {
    "verse_id": 19,
    "translation": "بیٚیہِ  یِم  پننین  نیک  عملن  ہٕنز  مزوٗرۍ  ژھانڈن  ٲخرتُک  ثواب  حٲصِل  کرنہٕ  خٲطرٕ  سۅ  کوٗشِش  یۅسہٕ  شوبہِ۔  یعنی  سۅ  عمل  آسہِ  شریعتہٕ  کین  قوٲعدن  مطٲبِق  بیٚیہِ  آسہِ  سُہ  شخص  با  ایمان،  مُشرک  آسہِ  نہٕ۔  تمی  قسمٕکۍ  لوٗکھ  یِم  چھِ  تِہُںد  سعی  تہٕ  کوٗشِش  چھٚے  قٲبلِ  تعریف  یۅسہٕ  رتھہِ  کھسہِ۔  اللہ  تعالی  قبول  کرِسۅے  عمل  یتھ  ترٛے  شرط  آسن،  اکھ  آسہِ  نیت  رٕژ۔  دۅیِم  آسہِ  مطٲبق  قواعدِ  شرع۔  ترٛیِم  آسہِ  اعتقاد  صحیح۔"
  },
  {
    "verse_id": 20,
    "translation": "پرتھ  أکِس  یعنی  دُنیاہ  ژھانڈوٕنِس  تہٕ  ٲخرت  ژھانڈوٕنِس  کرو  أسۍ  امداد  پننہِ  مہر  بٲنی  سٍتۍ،  چھَنہٕ  تُہندِس  پروردِگارٕ  سٕنٛز  مہر  بٲنی  دُنیاہس  اندر  کٲنٛسہِ  ہٕندِ  خٲطرٕ  بند  آمٕژ  کرنہٕ  تہٕ  پتھ  آمٕژ  رٹںہٕ۔"
  },
  {
    "verse_id": 21,
    "translation": "اے  پیغمبر  برحق  وُچھِو  توٚہۍ  اسہِ  کِتھہٕ  پٲٹھۍ  چھےٚ  زیادتی  عطا  کٔر  مٕژ  أڈین  لوٗکن  أڈین  پٮ۪ٹھ۔  حتی  کہِ  اکثر  کٲفر  چھِ  اکثر  با  ایمانن  ہٕندِ  کھۅتہٕ  مالدار،  پٔز  پٲٹھۍ  ٲخرت  چھُ  سٮ۪ٹھاہ  بوٚڈدرجاتن  ہٕندِ  اعتبارٕ،  بیٚیہِ  چُھو  سٮ۪ٹھاہ  بوٚڈ  فضیلت  کہِ  اعتبارٕ۔  تمیُک  گژِھہ  اہتمام  کرُن۔  یتھ  یِم  شرط  چھِ  تِم  گژھن  پوٗرٕ  کرٕنۍ۔"
  },
  {
    "verse_id": 22,
    "translation": "اے  مخاطب  مہ  ٹھہراوُن  خدایس  معبودِ  برحقس  سٍتۍ  بیاکھ  کانٛہہ  معبوداہ۔  ورنہٕ  روزکھ  ژٔ  مذمت  کرنہٕ  آمُت  بے  کس  و  بے  بس۔"
  },
  {
    "verse_id": 23,
    "translation": "بیٚیہِ  چھُ  حُکم  کوٚرمُت  چٲنۍ  پروردِگارن  کہِ  اے  لوٗکو  عبادت  مہ  کٔرِو  معبودِ  برحقس  ورٲے  کٲنٛسہِ  ہٕنز،  بیٚیہِ  کٔرِو  توٚہۍ  پننِس  مٲلِس  ماجہِ  نسبت  احسان،  رُت  سلوٗک۔  ہرگاہ  واتن  چٲنِس  وقتس  اندر  بُجرس  اندر،  اکھ  یا  دۅشوے،  پس  مہ  آس  تِمن  کُنہِ  کتھہِ  پٮ۪ٹھ  تنگ  یِتھ  اُف  ونان۔  بیٚیہِ  مہ  آس  تِمن  زورٕہ  کتھ  یا  خشم  کران،  تِمن  سٍتۍ  آس  کتھ  کران  رٕتہِ  طریقہٕ  نرمی  سان۔"
  },
  {
    "verse_id": 24,
    "translation": "بیٚیہِ  کر  پست  تِہندِ  خٲطرٕ  اِنکسٲری  ہٕندۍ  پر،  نیاز  مندی  سٍتۍ،  یتھہٕ  پٲٹھۍ  جانور  سُند  بچہٕ  چھُ  آنپہٕ  رٹنکہِ  وقتہٕ  مٲلِس  ماجہِ  برونٹھ  کنہِ  پر  مُژرٲوِتھ  روزان،  بیٚیہِ  آس  تِہندِ  حقہٕ  دعا  کران۔  اے  میانہِ  حقیقی  پروردِ  گارٕ،  رحم  کر  یِمن  دۅشونی  پٮ۪ٹھ  یِتھہٕ  پٲٹھۍ  یِم  دۅشوے  مےٚ  پٮ۪ٹھ  رحم  کھیٚتھ  میٲنۍ  ظٲہری  پرورِش  کران  ٲسۍ  ییٚلہِ  بہٕ  لۅکُٹ  اُوسُس۔"
  },
  {
    "verse_id": 25,
    "translation": "تُہُند  پروردِ  گار  چھُ  زیادٕہ  زانہٕ  وُن  تِمن  کتھن  یِمہٕ  تُہندین  دِلن  منٛز  چھٚے۔  ہرگاہ  توٚہۍ  حقیقتس  اندر  دِلہٕ  کِنۍ  سعادت  مند  ٲسِو۔  یعنی  دِلس  منٛز  مٲلِس  ماجہِ  ہٕنز  شفقت  تہٕ  محبت  ٲستھٕے بعضے  کُنہِ  وقتہٕ  تُہندِ  طرفہٕ  تِمن  نسبت  تیزی  لبنہٕ  یِوان  آسہِ  توپتہٕ  ٲسِوتوٚہۍ  تمہِ  نِشہِ  توبہٕ  کٔرِتھ  تِم  پانس  نِش  رٲضی  کران،  پٔزپٲٹھۍ  اللہ  تعالیٰ  چُھ  توبہٕ  کرن  والین  مغفرت  کرٕوُن۔"
  },
  {
    "verse_id": 26,
    "translation": "ٲشناوَن  آس  دِوان  تِہُنٛد  حق  بیٚیہِ  مسکینس  محتاجس  تہٕ  مسافرس  بیٚیہِ  مہ  آس  کران  مال  خرچ  کرنس  اندر  اِسراف  تہٕ  فضول  خرچی۔  سُہ  خداے  سُند  دیُتمت  مال  خرچ  کرُن  تُہنزن  نافرمٲنین  اندر،  یا  مباح  چیزن  اندر  تیوت  زیادٕہ  خرچ  کرُن  ییٚمہِ  سٍتۍ  برونٹھ  ہیکہِ  نہٕ  شخص  ضروٗری  حقوق  ادا  کٔرِتھ۔"
  },
  {
    "verse_id": 27,
    "translation": "پٔزِپٲٹھۍ  اسراف  تہٕ  فضول  خرچی  کروٕنۍ  چھِ  شیطانن  ہٕندۍ  بٲے،  شیطان  چھُ  گوٚڈٕ  پٮ۪ٹھے  پننِس  پروردِگارس  ناشُکری  کروُن،  تٔمِس  شیطانس  دِژٲے  اللہ  تعالیٰ  ہن  دولتِ  عقل،  تٔمۍ  کٔر  سۅ  ضایع  اللہ  تعالیٰ  سٕنزِ  نافرمٲنی  اندر۔  مبذرینن  کٔرٕن  عطا  دولتِ  مال،  تِم  تہِ  چھِ  سۅضایع  کران  تہنزن  نا  فرمٲنین  اندر۔"
  },
  {
    "verse_id": 28,
    "translation": "بیٚیہِ  ہرگاہ  کُنہِ  وقتہٕ  بمجبوری  ژٕ  یِمن  مسکینن،  غریبن  تہٕ  محتاجن  جوابٕے آسہِ  کرُن،  بیٚیہِ  ژٕ  آسکھ  پننِس  رب  سٕنز  رحمت  ژھانڈان  تیٚلہِ  کر  حض  ژٕہ  یِمن  سٍتۍ  نرم  کلامہ۔  تیُتھ  کلام  گژِھہ  کرن  ییٚمہِ  سٍتۍ  نہٕ  تِہٕنز  دِل  آزٲری  سپدِ۔"
  },
  {
    "verse_id": 29,
    "translation": "بیٚیہِ  مہ  آس  تھاوان  اتھہٕ  زٕ  پننہِ  گردٕنہِ  منٛزبند  یعنی  کٲنسہِ  کٲنسہِ  دِہَکھ  نہٕ  کینٛہہ۔  نہ  مہ  آس  اتھہٕ  بلکل  ییٚلہ  تراوان  یعنی  پانس  سخت  ضروٗرت  ٲسِتھ  بیین  دِوان۔  پس  روزکھ  ژٕ  ملامت  کرنہٕ  آمُت  ہیوٗ  أکِسٕےجایہِ  بند  نوٚنُے  بدن  تھٲوِتھ۔"
  },
  {
    "verse_id": 30,
    "translation": "پٔز  پٲٹھۍ  چون  پروردِگار  چھُ  رزقس  اندر  وُسعت  کران  یس  یژھان  چُھ،  بیٚیہِ  چُھ  سُوے  رزقس  اندر  تنگی  کران  یس  یژھان  چُھ۔  پٔز  پٲٹھۍ  سُہ  چھُ  پننین  بندن  ہُند  حال  پوٗرٕ  زانہٕ  وُن  تِہندین  حالاتن  پوٗرٕ  وُچھہِ  وُن۔"
  },
  {
    "verse_id": 31,
    "translation": "بیٚیہِ  مہ  ٲسِیوٗکھ  ماران  پنٕنۍ  اولاد  نادٲری  ہٕندِ  خوفہٕ،  أسۍ  دِمو  تِمن  تہِ  رزق  بیٚیہِ  توٚہیہِ  تہِ،  پٔزپٲٹھۍ  تِم  مارٕنۍ  چھُ  بوٚڈ  گناہ۔"
  },
  {
    "verse_id": 32,
    "translation": "بیٚیہِ  مہ  یِیِو  نکھہٕ  تہِ  یچھ  کامہِ  زِناہس۔  بیشک  یہِ  یچھ  کٲم  چھٚے  بٔڈبے  حیٲیی  بیٚیہِ  چھٚے  خراب  وتھ۔  امہِ  سٍتۍ  چھُ  عداوت  نوان  بیٚیہِ  فتنہ  و  فساد  قٲیم  سپدان۔  بیٚیہِ  چُھ  نسب  ضایع  سپدان۔"
  },
  {
    "verse_id": 33,
    "translation": "بیٚیہِ  مہ  ٲسیوٗن  ماران  سُہ  شخص  ییٚمہِ  سُند  مارُن  اللہ  تعالیٰ  ہن  حرام  کوٚر،  سُہ  گوٚو  با  ایمان،  مگر  مارنہٕ  یِیہِ  کُنہِ  جُرمس  منٛز  بحکمِ  شرع،  بیٚیہِ  یُس  شخصاہ  ناحق  مارنہٕ  ییٚیہِ،  بیشک  اسہِ  دیُت  تِہندِس  ؤلِیَس  اختیارقِصاص  ہیٚنُک،  سُہ  ولی  حقیقی  ٲسِتن  یا  حُکمی،  حُکمی  ولی  گوٚو  پادشاہ۔  مگر  تِمن  ولین  ہٕنز  گژِھہ  نہٕ  بدلہٕ  ہینس  منٛز  زیادتی  کرٕنۍ۔  مُجرمس  مُبدل  غٲر  مُجرم  یا  أکِس  بدل  وارِیاہ  مارٕنۍ،  بیشک  سُہ  چھُ  مدد  کرنہٕ  آمُت۔  تس  سٍتۍ  چھٚے  لوٗکن  ہٕنز  ہمدردی۔"
  },
  {
    "verse_id": 34,
    "translation": "بیٚیہِ  مہ  پٔکِو  نکھہٕ  یتیم  سٕندِس  مالس  مگر  تمہِ  طریقہٕ  یُس  رُت  آسہِ  شرعاً  تہِ  عرفاًتہِ  یعنی  ییٚمہِ  سٍتۍ  اصل  موجوٗد  روزِ  تھ  تمہِ  کہِ  نفع  پٮ۪ٹھے  یتیم  سٕند  اخراجات  پوٗرٕ  سپدن۔  یوٚتانۍ  سُہ  یتیم  پننِس  طاقتس  واتہِ  یعنی  بالغ  تٕہ  سمجھدار  سپدِ،  بیٚیہِ  کرِ  وفا  تتھ  عہدس  یُس  توٚہیہِ  خدایس  سٍتۍ  کوٚرمُت  چُھو۔  بیٚیہِ  تِمن  عہدن  یِم  توٚہۍ  پانہٕ  وٲنۍ  کران  چِھو،  بیشک  پرتھ  کُنہِ  عہدُک  یِیہِ  پٕرژھنہٕ  قیامتک  کہ  دۅہ۔"
  },
  {
    "verse_id": 35,
    "translation": "بیٚیہِ  ییٚلہِ  مینہٕ  وٕنین  چیزن  توٚہۍ  مینان  ٲسِو  تیٚلہِ  ٲسِو  پوٗرٕ  مینان۔  بیٚیہِ  ٲسِو  تولہٕ  وٕنۍ  چیز  پۅختہٕ  ترٛکرِ  تہِ  پوٗرٕ  پرمانہٕ  سٍتۍ  تولان،  یہِ  چُھ  درذاتِ  خۅد  تہِ  سٮ۪ٹھاہ  رُت،  بیٚیہِ  چُھ  امیُک  انجام  تہِ  سٮ۪ٹھاہ  بہتر  تہٕ  سٮ۪ٹھاہ  رُت۔  امہِ  سٍتۍ  چُھ  اعتبار  بڑان۔"
  },
  {
    "verse_id": 36,
    "translation": "بیٚیہِ  مہ  آس  پتہٕ  لگان  تتھ  چیزس  یا  تتھ  کتھہِ  ییٚمِچ  نہٕ  ژےٚ  خبرٕے  چھے۔  بے  تحقیق  مہ  آس  کُنہِ  چیزس  پٮ۪ٹھ  عمل  درآمد  کران۔  یوٚتاںۍ  نہٕ  کانٛہہ  چیز  تحقیق  سان  زانان  آسکھ  توٚتانۍ  مہ  وَن  زونُم۔  یوٚتانۍ  نہٕ  وارٕ  وُچھان  آسکھ  توٚتانۍ  مہ  آس  ونان  وُچھُم،  یوٚتانۍ  نہٕ  وارٕ  بوزان  آسکھ،  توٚتانۍ  مہ  آس  ونان  بوزُم۔  ہُرو  مُرو  مہ  آس  اَپُز  گوٲہی  تہٕ  شہادت  دِوان  کیازِ،  پٔز  پٲٹھۍ  کن  تہٕ  أچھ  تہٕ  دِل  یِمن  سٲرنٕے  نِشہِ  ییٚیہِ  پرژھہٕ  گٲر  کرنہٕ  قیامت  کہِ  دۅہ۔"
  },
  {
    "verse_id": 37,
    "translation": "بیٚیہِ  مہ  پکھ  زمینس  پٮ۪ٹھ  کانہِ  تکرٲوِتھ  تکبرٕ  سان  زورٕ  زورٕ  لتہٕ  دِوان،  پٔز  پٲٹھۍ  ژٕ  ہیٚککھ  نہٕ  گوٚد  کٔرِتھ  پننیو  لتو  سٍتۍ  اتھ  زمینس،  بیٚیہِ  ہیٚککھ  نہٕ  پان  زیٹھرٲوِتھ  پکنہٕ  سٍتۍ  کۅہن  تاںۍ  تھزرٕ  کِںۍ  وٲتِتھ۔"
  },
  {
    "verse_id": 38,
    "translation": "ییٚمٕہ  سارے  یچھ  کامہِ  یِمن  ہٕنز  ذِکر  کرنہٕ  آیہِ  چھٚے  چٲنِس  پروردِگارس  نا  پسند۔"
  },
  {
    "verse_id": 39,
    "translation": "اے  محمدؐ  یِمہٕ  کتھہٕ  یِمہٕ  بیان  آیہِ  کرنہٕ  چھٚے  تِمو  حِکمت  چو  کتھو  أندرٕہ  یِمہٕ  تُہندۍ  پروردِگارن  وحی  پٲٹھۍ  توٚہیہِ  کُن  سوزٕہ،  اے  مخٲطب  بیٚیہِ  مہ  ٹھہراوُن  خداے  سٕے  معبودِ  برحقس  سٍتۍ  کانہہ  معبوداہ۔  ہرگاہ  ژٕ  معبودِ  برحقس  سٍتۍ  بیاکھ  معبود  تجویز  کرکھ  تیٚلہِ  یِکھ  ژٕ  ترٛانہٕ  جہنمس  اندر  مُجرِم  تہٕ  مُلزِم  بٔنِتھ  دکہٕ  دِنہٕ  آمُت۔  ووٚنۍ  ییٚلہِ  ژٕہ  بوزکھ  شِرک  کوٗتاہ  یچھ  چھُ  تِہ  بوزِتھ  تِہ  رودُکھ  نہٕ  ژٕ  تِمو  کتھو  نِشہِ  پتھ  یِمہٕ  توحیدس  برخلاف  آسن۔  یِتھہٕ  پٲٹھۍ  بعض  جٲہل  چھِ  اللہ  تعالیٰ  ہس  کورِ  ٹھہراوان،  دپان  چھِ  ملٲیک  چھِ  ﴿نعوذ  باللہ﴾ خداے  سٕنزٕ  کورِ  اللہ  تعالی  چُھ  فرماوان۔"
  },
  {
    "verse_id": 40,
    "translation": "کیاہ  تُہٕندۍ  پروردِگارن  کٔرِو  توٚہۍ  نیچویو  سٍتۍ  خاص،  پانس  رچن  کورِ  ملٲیکو  اندرٕہ  کورے  کورِ،  بیشک  توٚہۍ  چِھو  ونان  سٮ۪ٹھاہ  سخت  کتھاہ۔"
  },
  {
    "verse_id": 41,
    "translation": "بیٚیہِ  چھُ  افسوس  ییٚمہِ  کتھہِ  ہُند  کہِ  بیشک  اسہِ  کٔرۍ  یتھ  قرآن  مجیدس  مںٛز  پھِرۍ  پھِرۍ  بیان  اثبات  توحید  ابطالِ  شِرکٕکۍ  مضامین  یُتھ  لوٗکن  وارٕہ  فکرِ  ترِ  لیکن  باوجودآں  چھٚے  تِمن  توحیدٕچ  نفرت  ہُران،  یوٗت  زیادٕہ  بوزان  چھِ  تیوٗت  چھِ  گرنہٕ  یوان  تہٕ  پزِ  کتھہِ  نِشہِ  دوٗر  ژلان۔"
  },
  {
    "verse_id": 42,
    "translation": "توٚہۍ  فرمٲوِیوٗکھ  یارسول  اللہؐ  شرکہٕ  کِس  بٲطل  آسنس  متعلق  ہر  گاہ  معبودِ  برحقس  سٍتۍ  آسہن  معبودانِ  بٲِطل  تہِ  یتھہٕ  پٲٹھۍ  مُشرک  ونان  چھِ  تیٚلہِ  آسہِ  ہا  تِمو  مخالفانہٕ  طریقس  پٮ۪ٹھ  عرشِ  وٲلِس  خدایس  نِشہِ  واتنٕچ  کانہہ  وتھاہ  کٔڈمٕژ  تس  سٍتۍ  مقابلہٕ  کرنہٕ  خٲطرٕ۔  تس  نِشہِ  عرشِ  مجید  تخت  شٲہی  اتھ  ہیہ  خٲطرٕ۔  یِتھہٕ  پٲٹھۍ  دُنیاہٕکۍ  پادشاہ  چھِ  اکھ  أکِس  نِشِہ  تخت  و  تاج  نِنٕچ  کوٗشِش  کران۔  تتھ  صورتس  اندر  آسہِ  ہا  نِظامِ  عام  تباہ  و  برباد  سپُد  مُت۔  حالانکہِ  توٚہۍ چھِو  وُچھا  ن  نِظامِ  عالم  چھُ  بدستور  قٲیم  الآنِ  کماکان۔  پس  سپُد  معلوٗم  کہِ  سببہِ  فساد  یعنی  واریہن  معبودن  ہُند  آسُن  چُھ  بلکل  غلط  تہ  بٲطل۔  پس  سپُد  ثٲبِت  کہِ۔"
  },
  {
    "verse_id": 43,
    "translation": "یِم  لوٗکھ  یِمہٕ  کتھہٕ  ونان  چھِ  تِمو  ساروٕے  کتھو  نِشہِ  چھُ  اللہ  تعالیٰ  مُنزہ  تہٕ  پاک  بیٚیہِ  سٮ۪ٹھاہ  تھوٚد  تہٕ  بُلند  یتھ  بُلندی  تہٕ  تھزرس  نہٕ  نِہایتھٕے کُنہِ  چُھ۔"
  },
  {
    "verse_id": 44,
    "translation": "تس  معبودِ  برحقس  چھِ  بپٲکی  یاد  کران  ستھ  آسمان  تہٕ  زمین  بیٚیہِ  تِم  مخلوقات  یِم  تِمن  منٛز  چھِ،  بیٚیہِ  چھُنہٕ  کانہہ  چیز  یُس  نہٕ  تٔمۍ  سٕنز  پٲکی  بیان  کران  تہٕ  تِہٕنز  تعریف  کران  چھُ،  مگر  اے  کٲفرو  توٚہیہِ  چھُو  نہٕ  بوزن  تگان  تِہُند  تسبیح  پرُن،  بیشک  سُہ  معبودِ  برحق  چھُ  سٮ۪ٹھاہ  حلیم  تہٕ  مغفرت  کروُن،  تِمن  یم  شرک  وکُفرٕ  نِشہِ  توبہٕ  کٔرِتھ  تمِہ  نِشہِ  پتھ  روزن۔  حلیم  آسنہٕ  موٚکھہٕ  چُھنہٕ  اللہ  تعالیٰ  یِمن  مُشرِکن  جلد  گِرِفتارِ  عذاب  کران۔"
  },
  {
    "verse_id": 45,
    "translation": "بیٚیہِ  ییٚمہِ  وقتہٕ  تہِ  تبلیغ  کِس  سِلسِلس  اندر  قرآنِ  مجید  پران  چھِو  یا  رسول  اللہؐ،  أسۍ  چھِ  تمہِ  وقتہِ  توٚہیہِ  منٛز  تہٕ  تِمن  لوٗکن  منٛز  یِمن  منٛز  نہٕ  ٲخرتٕچ  پژھ  چھٚے  ٹھوٚر  تہٕ  پردٕہ  تراون  پوٗشیدٕہ،  سۅ  پردٕہ  گوٚو  یۅہے  کہ۔"
  },
  {
    "verse_id": 46,
    "translation": "تراوان  چھِ  أسۍ  تِہندین  دِلن  پٮ۪ٹھ  پردٕہ  ییٚمہِ  سٍتۍ  نہٕ  تِمن  تمہِ  قرانُک  مقصد  کینہہ  فِکرِ  تران  چُھ۔  بیٚیہِ  چھِکھ  کنن  تراوان  زر  تہٕ  گۅبیٚر۔  تھوٚپ  چُھکھ  کنن  لگان۔  فِکری  چُھکھ  نہٕ  تران  أسۍ  کیاہ  چھِ  بوزان۔  بیٚیہِ  ییٚلہِ  توٚہۍ  یا  رسول  اللہؐ  پننِہ  سٕے  پروردِگارٕ  سٕنٛدین  صِفاتن  تہٕ  کمالاتن  ہُند  ذِکر  کران  چِھو  قرآنِ  مجیدس  اندر،  تِمن  کٲفرن  چُھنہٕ  فِکرِ  تران  کیٚنہہ  تہِ۔  تِم  چھِ  نفرت  کٔرِتھ  تہٕ  تھر  پھرِتھ  واپس  ژلان۔"
  },
  {
    "verse_id": 47,
    "translation": "أسۍ  چھِ  پورٕ  زانان  زِ  یِم  کیازِ  چھِ  کن  دٲرِتھ  تُہند  کلام  بوزان۔  ییٚمہِ  ساعتہٕ  یِم  بوزان  چھِ  یُہُند  غرض  چُھ  آسان  تتھ  اندر  اعتراض  تہٕ  طعن  کرُن۔  بیٚیہِ  چھُ  معلوم  اسہِ  ییٚمہِ  ساعتہٕ  یِم  قرآنِ  مجید  بوٗزِتھ  پانہٕ  وٲنۍ  کنہٕ  کتھہٕ  کران  چھِ۔  ییٚمہِ  ساعتہٕ  یِم  ظٲلِم  با  ایمانن  ونان  چھِ  توٚہۍ  چھِو  نہٕ  پیروی  کران  مگر  تس  شخصہٕ  سٕنز  یس  جادیُک  اثر  چُھ  سپُدمُت،  سُہ  جادیُک  اثر  گوٚو  جنون۔"
  },
  {
    "verse_id": 48,
    "translation": "اے  پیغمبر  برحق  وُچِھو  کمہِ  قسمچہٕ  یچھ  کتھہٕ  چھِ  یِم  دُشمن  تۅہیہِ  نسبت  ونان۔  کمہِ  کمہِ  قٔسمٕکۍ القاب  چھِ  تۅہیہِ  نسبت  تجویز  کران۔  امی  سببہٕ  گٔے  نا  یم  گمراہ۔  پس  لبن  نہٕ  یِم  پزرس  کُن  وتھٕے  زانہہ،  کیازِ  یمو  چیزو  سٍتۍ  چُھ  ہدایتُک  استعدادٕے  ضایع  سپدان۔  یمو  کٔرۍ  قرآنِ  مجیدس  سٍتۍ  ٹھٹھہٕ  تہٕ  اِستہزاہ۔  پیغمبرس  سٍتۍ  تہِ  ٹھٹھہٕ  تہٕ  اِستہزاہ۔  امہِ  کھوٚتہٕ  بٔڈ  گمرٲہی  کوٚسہٕ  گٔیہِ۔"
  },
  {
    "verse_id": 49,
    "translation": "یِم  کٲفر  چھِ  ونان  کیاہ  ییٚلہِ  أسۍ  مٔرِتھ  أڈجے  أڈجہِ  آسو،  تِمنٕے  أڈجین  آسہِ  سوٗر  تہٕ  ریزٕہ  ریزٕہ  گوٚمُت،  کیاہ  توپتہٕ  یِموٕأسۍ  قیامت  کہ  دۅہ  دُبارٕہ  قبرو  اندرٕہ  کڈنہٕ  تہٕ  زِندٕہ  کرنہٕ۔"
  },
  {
    "verse_id": 50,
    "translation": "توٚہۍ  فرمٲوِیوٗکھ  یا  رسول  اللہؐ،  أڈجین  ہٕنز  کیاہ  چھٚے  کتھ  ہرگاہ  توٚہۍ  مرنہٕ  پتہٕ  کَنہِ  یا  شِشتر،"
  },
  {
    "verse_id": 51,
    "translation": "یا  تمہِ  کھوٚتہٕ  کانہہ  سخت  چیز  بٔنِو  یُس  چیز  زیادٕہ  سخت  تہٕ  زیادٕہ  بعید  آسہِ  زِندگی  قبول  کرنہٕ  نِشہِ،  وُچِھتوتوٚہۍ  اسہِ  تگیٚاہ  سُہ  چیز  دُبارٕہ  بیٚیہِ  زِندٕہ  کرُن  کِنہٕ  نہ،  وۅنۍ  پرٛژھن  تِم  اسہِ  کُس  کرِ  بیٚیہِ  زِندٕہ،  توٚہۍ  فرمٲوِیوٗکھ  توٚہیہِ  کرِ  سُے  قدرتہٕ  وول  پروردِگار  پٲدٕ  بیٚیہِ  زِندٕہ  ییٚمۍ  توٚہۍ  گوٚڈٕ  پٲدٕ  کٔرِوییٚلہِ  توٚہۍ  کِہِںۍ  تہِ  ٲسِو۔  امہِ  پتہٕ  یِن  توٚہیہِ  برونٹھ  کُن  کلہٕ  گِلوان  بطورِ  انکار۔  دپنہِ  لگن  زِ  سُہ  دُبارٕہ  بیٚیہِ  زِندٕہ  سپدنُک  دۅہ  کر  آسہِ،  توٚہۍ  فرمٲوِیوٗکھ  سُہ  دۅہ  آسہِ  جلدی۔"
  },
  {
    "verse_id": 52,
    "translation": "یہِ  بنہِ  تمی  دوہ  ییٚمہِ  دۅہ  پروردِگار  تۅہیہِ  ناد  تہٕ  آلو  دِیہِ  أکِس  ملکہٕ  سٕندِ  ذریعہ  یس  ناو  چُھ  اِسرافیل۔  سُہ  دپیٚو  تۅہیہِ  ہا  لوٗکو،  سَپدِو  زندٕہ،  توپتہٕ  سَپدِ و جمع  تہٕ  حٲضِر  محشرکِس  مٲدانس  اندر۔  تتھ  نادَس  کٔرِو  توٚہۍ  مجبور  سپدِتھ  اجابت  تہٕ  تسلیم۔  نیرُن  ہیٚیِو  توٚہۍ  قبرو  منٛزٕ  تسٕندۍ  حمُد  تہٕ  تعریف  کران۔  پران  ٲسِو  توٚہۍ  ﴿۔  ۔  ۔  ۔  ۔  ۔  ۔  ۔  ۔  ۔  ۔  ۔  ۔  ۔  ۔  ۔  ۔  ﴾بیٚیہِ  گژِھہ  تۅہیہِ  خیال  کہِ  أسۍ  چھِنہٕ  روٗدمٕتۍ  دُنیاہس  منٛز  قبرن  اندر  مگر  کمسٕے  کالس۔"
  },
  {
    "verse_id": 53,
    "translation": "بیٚیہِ  فرمٲوِو  میانین  مُسلمان  بندن  کہِ  تِم  آسن  کٲفرن  سُہ  جواب  دپان  یُس  رُت  آسہِ  اخلاقن  ہٕندِ اعتبارٕہ۔  یتھ  منٛز  نہٕ  تیزی  تہٕ  اشتعال  انگیزی  آسہِ  کیازِ،  بیشک  چُھ  شیطان  سخت  تہٕ  تیز  جواب  ونہٕ  نٲوِتھ  لوٗکن  منٛز  فتنہٕ  تہٕ  فساد  تراوان،  تِکیازِ  شیطان  چُھ  گوٚڈٕ  پٮ۪ٹھے  انسانہٕ  سُند  نوٚن  تہٕ  موٗلی  دُشمن۔  لہٰذا  چُھنہٕ  سختی  تہٕ  تیزی  کرنس  اندر  کانہہ  فٲیدٕہ  تِکیازِ  ہدایت  و  گمرٲہی  چھٚے  خدایس  اَتھہِ۔"
  },
  {
    "verse_id": 54,
    "translation": "تۅہیہِ  سارنٕے  ہُند  حال  زانہِ  تُہند  پروردِگارکہِ  کُس  شخص  کتھ  قٲبِل  چھُ۔  ہرگاہ  سُہ  ییٚژھہِ  توٚہیہِ  اندر  کٲنسہِ  پٮ۪ٹھ  رحم  کرُن،  رحم  کریٚس  یعنی  ہدایت  کریٚس۔  راہِ  راستس  پٮ۪ٹھ  انیٚس۔  بیٚیہِ  ہرگاہ  سُہ  یژھہِ  توٚہیہِ  اندرکٲنسہِ  پٮ۪ٹھ  عذاب  کرُن  تس  کرِ  عذاب  یعنی  تس  دِیہِ  نہٕ  ہدایتُک  توفیق  ییٚمہِ  سببہٕ  سُہ  سزاوارِ  عذاب  سپدِ،  بیٚیہِ  نہ  حض  سوزِو  نہٕ  اسہِ  توٚہۍ  لوٗکن  ہٕںدِ  ہدایتُک  ذمہٕ  دار  بنٲوِتھ،  لہٰذا  ییٚلہِ  نہٕ  توٚہۍ  باوجودِ  نبوت  و رِسالت  ذمہٕ  دار  بنٲوِتھ  سوزنہٕ  آمٕتۍ  چِھو،  عام  لوٗکن  تُہٕندین  اُمتین  کیاہ  ذمہٕ  دٲری  چھٚے  امہِ  کتھہِ  ہٕنز  کہِ  تِم  چھِ  زورٕ  اتھ  منٛز  ہر  تہٕ  قضیہِ  لاگان۔"
  },
  {
    "verse_id": 55,
    "translation": "تُہند  پروردِگار  چُھ  پورٕ  زانان  تِمن  سارنٕے  یِم  آسمانن  اندر  تہٕ  زمینن  اندر  چھِ  یعنی  ملٲیکن،  اِنسانن  تہٕ  جِنن۔  تٔمِس  چھٚے  خبر  تِمو  ساروٕے  اندرٕ  کُس  چھُ  نبی  بناونس  قٲبل  تہٕ  کُس  چھُنہٕ،  پس  ہرگاہ  تٔمۍ  توٚہۍ  نبی  پیغمبر  بنٲوِو،  اتھ  منٛز  کیاہ  تعجُب  چُھ۔  توپتہٕ  ہرگاہ  تۅہیہِ  تٔمۍ  فضیلت  دیُت  تتھ  منٛز  کیاہ  تعجُب  چُھ۔  کیازِاسہِ  دیُت  بتحقیق  فضیلت  بعض  پیغمبرن  بعض  پیغمبرن  پٮ۪ٹھ۔  بیٚیہِ  ہرگاہ  اسہِ  توٚہیہِ  قرآنِ  مجید  عطا  کوٚر،  توٚہیہِ  کیاہ  تعجُب  چُھو  کیازِ  اسہِ  کوٚرنا  عطا  داوود  علیہ  السلامس  زبور۔  زبورُک  تخصیص  آو  امی  کرنہٕ  کہِ  زبورس  منٛز  چھُ  خصوصیت  سان  بیان  آمُت  کرنہٕ  نعت  و صفات  آنحضرت  صلی  اللہ  علیہ  و سلم  بیٚیہِ  چھٚے  تتھ  منٛز  خبر  دِنہٕ  آمٕژ  کہِ  حضرت  پیغمبر  ٲخرالزمانؐ  آسن  صاحبِ  مُلک  و  سلطنت۔"
  },
  {
    "verse_id": 56,
    "translation": "توٚہۍ  فرمٲوِیوٗکھ  یارسول  اللہ  صلی  اللہ  علیہ  و سلم  یِمن  مشرکن  کہ  اے  مشرکو،  تَلاہ  توٚہۍ  دِیہِ  تَو  تِمن  معبودانِ  بٲطلن  آلو  یِمن  ہٕندِ  معبود  آسنُک  توٚہۍ  گمان  تہٕ  خیال  چھِو  کران۔  یِمن  سختِین  تہٕ  پریشٲنین  ہٕندِ  وقتہٕ  دی  تَو  آلو  تِمنٕے  معبودن  معبودِ  برحقس  ورٲے،  توٚہۍ  وُچھِتو  تِم  ہیٚکنواہ  تۅہیہِ  کینٛہہ  چارٕہ  کٔرِتھ۔  تِم  نہ  ہیکنو  تکلیف  دوٗر  کٔرِتھ  کُنہِ  قسمہٕ،  نہ  ہیکنو  تتھ  اَدلہٕ  بل  کٔرِتھ۔  تِمن  چھُنہٕ  تمُیک  اختیار،  ادٕہ  تِم  ملٲیک  ٲسِتن  یا  جِن  ٲسِتن  یا  انسان  ٲسِتن۔"
  },
  {
    "verse_id": 57,
    "translation": "تِم  لوٗکھ  یِمن  یِم  مشرک  نفع  حٲصل  کرنہٕ  خٲطرٕ  کانہہ  ضریٚر  دور  کرنہٕ  خٲطرٕ  منگان  چھِ  تِم  چھِنہٕ  پانہٕ  پننِس  پروردِگارس  ںِشہِ  قُرب  تہٕ  نزدیکی  ہُند  تہٕ  تس  نِشہِ  واتنُک  ذریعہ  تلاش  کران۔  پرتھ  اکھاہ  چُھ  کوشِش  کران  بٕے  نتہٕ  بٕے  گۅژُھس  زیادٕہ  تس  ذاتِ  پاکس  قریب  سپدُن۔  بیٚیہِ  چھِ  تِم  تٔمۍ  سٕندِس  رحمتس  اُمیدوار  روزان۔  بیٚیہِ  چھِ  تِم  تہسٕندِس  عذابس  کھوژان،  بیشک  تُہٕندِس  پروردِگارٕ  سُند  عذاب  چُھ  کھوژنس  قٲبل۔  امہِ  اندرٕ  چھُ  مطلب  ییٚلہِ  تِم  خدایہِ  سٕنز  عبادت  کروٕنۍ  چھِ،  بیٚیَن  ہٕندۍ  حاجت  کِتھہٕ  پٲٹھۍ  ہیکن  تِم  کٔڈِتھ۔  ییٚلہِ  تِم  پانہٕ  تسٕندِس  عذابس  کھوژان  چھِ  بیین  نِشہِ  کِتھہٕ  پٲٹھۍ  ہیکن  تِہُند  عذاب  تہٕ  تکلیف  دور  کٔرِتھ۔"
  },
  {
    "verse_id": 58,
    "translation": "بیٚیہِ  چھنہٕ  کٲفرن  ہٕنز  کانہہ  بستیاہ  یِمن  أسۍ  قیامت  کہِ  دۅہہ  برونٹھ  ہلاک  وتباہ  کروٕنۍ  چھِ،  یا  یِمن  أسۍ  قیامتٕکۍ  دۅہ  جہنم  کِس  عذابس  گرفتار  کروٕنۍ  چھِ۔  تہِ  سورُے  چھُ  لوحِ  محفوظس  لیٚکھنہٕ  آمُت۔  پس  ہر  گاہ  کانہہ  کٲفِراہ  دنیا  کہِ  عذاب  نِشہِ  کُنہِ  وجہہٕ  بچہِ  تہِ  مگر  ٲخر  ت  کہِ  عذاب  نِشہِ  ہیٚکہِ  نہٕ  سُہ  کُنہِ  صورتس  اندر  بٔچِتھ۔"
  },
  {
    "verse_id": 59,
    "translation": "بیٚیہِ  رٔٹۍ  نہٕ  أسۍ  پتھ  کُنہِ  چیزن،  أسۍ  کیاہ  سوزہَو  تِم  معجزٕہ  یِمن  ہٕنز  لوٗکھ  خٲہِش  کرٕ  ہن۔  مگر  برونٹھمین  لوٗکن  ۂندِ  تمہِ  قسمہٕ  کین  فرمٲیشی  معجِزن  ہُند  اِنکار  کرنن،  کیازِ  تِمن  لوٗکن  ہٕندۍ  تہٕ  یِمن  لوٗکن  ہٕندۍ  طبیعت  چھِ  کُنی  قٔسمٕکۍ۔  نمونہٕ  پٲٹھۍ  بوزِو  توٚہۍ  اتھ  متعلِق  قصہٕ۔  چِناچہِ  قومِ  ثمود  چہِ  خوٲہشہِ  مُطٲبِق  کریو  اسہِ  عطا  تِمن  بطورِ  معجزٕہ  حضرتِ  صالح  پیغمبرٕ  سٕندِ  ذریعہ  وونٹنہِ  ہُند  معجزٕہ  یۅسہٕ  عجیب  طریقہٕ  پٲدٕہ  آیہِ  کرنہٕ۔  یُس  معجزٕہ  آسنہٕ  کہِ  سببہٕ  درذاتِ  خود  بصیرت  حٲصل  کرنُک  اکھ  ذریعہ  اوس۔  مگر  تِمو  لوٗکو  کٔر  نہٕ  تمہِ  سٍتۍ  کانہہ  بصیرت  حٲصل  بلکہِ  کوٚرُکھ  تس  اونٹنہِ  نسبت  بوٚڈ  ظلم۔  سُہ  گو  سۅ  اونٹِن  مٲر  تِمو  بے  دردی  سٍتۍ۔  تِیُتھُے  معاملہٕ  کرن  أزِکہِ  وقتہٕ  کٲفر  تہِ۔  بیٚیہِ  چھِنہٕ  أسۍ  پنٕنۍ  امہِ  قسمٕکۍ  نِشانہٕ  تہٕ  معجزٕہ  سوزان  یِم  فرمٲیشی  آسن  مگر  پننہِ  عذاب  نِشِہ  کھوٚژناونہٕ  خٲطرٕ۔  یعنی  اگر  ایمان  أنِو  نہٕ  تیٚلہِ  کرو  أسۍ  فوراً  تباہ  و  برباد۔  امی  چُھ  آسان  فرمٲیشی  معجزن  ہُند  مقصود۔  ووٚنۍ  ہر  گاہ  یِم  معجزات  ظٲہر  سپدٕہن  توپتہٕ  انہٕ  ہن  نہٕ  تِم  ایمان۔  أسۍ  کرٕ  ہوکھ  تِم  پننہِ  وعدٕہ  موجوٗب  ہلاک۔  یتھہٕ  پٲٹھۍ  قومِ  ثمود  وغٲرٕ  کوٚر۔  وُنہِ  آسہِہا  نہٕ  یٕہندِ  ہلاک  سپُدنُک  وقت  مُقرر  ووتمُت۔  أسۍ  یہِ  کینژھاہ  تۅہیہِ  ونان  چھِ  کہِ  یِم  انن  نہٕ  معجزٕہ  وُچھِتھ  تہِ  ایمان،  یہِ  چھِ  أسۍ  اتھ  کُن  نظر  کٔرِتھ  ونان  کہِ  اسہِ  چُھ  معلوم  گۅڈٕہ  پٮ۪ٹھے۔  چناچہِ  اسہِ  چُھ  تۅہیہِ  تہِ  امیُک  اطلاع  برونٹھٕے  کوٚرمُت۔"
  },
  {
    "verse_id": 60,
    "translation": "چناچہِ  توٚہۍ  پٲوِو  ژیٚتس  ییٚلہِ  اسہِ  تۅہیہِ  فرمو  وُو  کہِ  بیشک  تُہند  پروردِگار  چُھ  پننہِ  عملہِ  سٍتۍ  سارنٕے  لوٗکن  ہٕندین  موجودہ  حالاتن  تہٕ  بُتھہِ  یِوُنیٚن  حالاتن  احاطہٕ  کٔرِتھ۔  یِمن  ہُند  ایمان  نہ  انُن  تہِ  چُھ  تِموٕے  حالاتو  اندرٕ۔  لہٰذا  مہ  بٔرِو  توٚہۍ  کانہہ  پرواے۔  توٚہۍ  رُو  زِو  پنٕنۍ  کٲم  کران  یعنی  تبلیغچ  کٲم،  بیٚیہِ  کوٚر  نہٕ  اسہِ  سُہ  خواب  یُس  تۅہیہِ  اسہِ  ہووُو  مکہ  معظمس  اندر  دِینِ  اسلام  کہِ  ترقی  متعلق۔  یا  سُہ  دیدارِ  خصوصی  یُس  اسہِ  ہوو  تۅہیہِ  شبِ  معراج۔  مگر  لوکن  ہٕندِ  آزمٲیشہِ  خٲطرٕ،  یُتھ  وارٕہ  نَنہِ  کہِ  کم  کرن  پژھ  تہٕ  کم  کرن  اِنکار۔  بیٚیہِ  کٔر  نہٕ  اسہِ  تمہِ  کُلِچ  ذکر  یُس  کُل  رحمت  نِشہِ  دور  آمُت  چُھ  تھاونہٕ  یعنی  درختِ  زقوم۔  یُس  جہنمس  منٛز  آسہِ۔  ییٚمیُک  پھل  جہنمی  کھیاونہٕ  آسن  یِوان،  تمہِ  کُلِچ  ذِکر  تہِ  آسہ  قرآنِ  مجیدس  اندر  لوٗکن  ہٕںدِ  امتحانہٕ  تہٕ  آزمٲیشہِ  خٲطرٕ۔  چناچہِ  یمن  دۅشوٕ  نۍ  چیزن  کوٚر  کٲفرو  انکار۔  معراجس  کوٚرُکھ  ییٚمہِ  موٚکھہٕ  انکار  کہِ  یہِ  آکھ  عجٲیب  بوزنہٕ  کہِ  أکۍ  سٕے  شَبس  منٚز  یوٗت  زیٹھہِ  زِیوٗٹھ  سفر  کرُن۔  بلخصوص  آسمانن  ہُند  سٲر  کرُن۔  یہِ  اوس  نہٕ  تِہنزِ  فکرِ  منٛز  یِوان،  یِتھے  پٲٹھۍ  کوٚرُکھ  شجرہ  زَقومس  تہِ  انکار،  دوٚپُکھ  تہِ  کِتھہٕ  پٲٹھۍ  بنہِ  کہ  نارس  منٛز  کیاہ  آسہِ  کُل۔  نارٕچ  ماہیت  چھٚے  الگ  تہٕ  کُلِچ  ماہیت  چھٚے  الگ،  نارٕ  سٍتۍ  چھُ  کُل  دزان۔  بہر  حال  یِتھہٕ  پٲٹھۍ  یِمو  کٲفرو  یِمن  دوٚن  چیزن  انکار  کوٚر۔  یتھے  پٲٹھۍ  کرٕ  ہن  تِم  فرمٲیشی  معجزن  تہِ  انکار،  بیٚیہِ  چھِ  أسۍ  تِمن  ٲخرت  کہِ  عذابہٕ  سٍتۍ  ڈر  پاوان۔  مگر  تِمن  چھُنہِ  تمہِ  سٍتۍ  کینہہ  تہِ  ہُران  مگر  بٔڈ  سرکشی  تہٕ  شرارت۔"
  },
  {
    "verse_id": 61,
    "translation": "بیٚیہِ  چُھ  سُہ  وقت  تہِ  قٲبلِ  ذِکر  ییٚلہِ  اسہِ  حُکم  کوٚر  ملٲیکن  یِمن  سٍتۍ  تمہِ  وقتہٕ  اِبلیس  تہِ  شٲمِل  اوس  کہِ  سجدے  تعظیم  دِیِو  آدم  علیہ  السلامس۔  پس  دیُت  ساروٕے  ملٲیکو  تعمیلِ  حُکم  کٔرِتھ  سجدٕہ  مگر  دیُت  نہٕ  ابلیسن،  سُہ  لوٚگ  وننہِ  کیاہ  بہٕ  دِماہ  سجدٕہ  تس  یُس  ژےٚ  ربہِ  پٲدٕ  کوٚرتھن۔  اتھ  عدولِ  حُکمی  پٮ۪ٹھ  سپُد  سُہ  مردود۔"
  },
  {
    "verse_id": 62,
    "translation": "تمہِ  وقتہٕ  لوٚگ  سُہ  وننہِ،  مےٚ  ؤنِتو  یہِ  شخص  یس  تۅہیہِ  مےٚ  پٮ۪ٹھ  فضیلت  دِیُتُو  أمِس  منٛز  کۅسہٕ  خوبی  چھےٚ۔  خٲر  ہرگاہ  توٚہۍ  مےٚ  مہلت  دِیِو  میانہِ  درخواست  موجوب  قیامت  کِس  دۅہس  تانۍ  زِندٕہ  روزنٕچ  تیٚلہِ  وُچھِو  بہٕ  کیاہ  بٔنۍ  راوٕہ  أمۍ  سندین  لوٗتین  پوٗتین  نسبت،  تِم  سٲری  ورغلاوکھ  تہٕ  گمراہ  کرکھ  بہٕ  کینژھن  کم  لوٗکن  ورٲے  چانیو  مُخلص  بندو  اندرٕہ۔"
  },
  {
    "verse_id": 63,
    "translation": "اللہ  تعالیٰ  ہن  فرمو  وُس  گژھ  گژھ  یِہ  تگی  تہِ  کر۔  اسہِ  تگہِ  نا  یُس  اکھاہ  تِمو  اندرٕ  چٲنۍ  پیروی  تہٕ  متابعت  کرِ،  پس  نارِ  جہنم  چُھ  چانہِ  خٲطرٕ  بیٚیہِ  تِمن  ہٕندِ  خٲطرٕپوٗرٕ  پوٗرٕ  سزا۔"
  },
  {
    "verse_id": 64,
    "translation": "بیٚیہِ  ڈالتکھ  تِہندۍ  قدم  سیٚزِ  وتہِ  نِشہِ۔  بیٚیہِ  کھوٚژناوتکھ  تہٕ  بانٛبراوتکھ  تِم  پننیو  آوازو  سٍتۍ،  بیٚیہِ  انتکھ  تِمن  گمرٲہی  کرنہٕ  خٲطرٕ  پنُن  پوٗرٕ  لشکر،  پیادٕہ  لشکر  تہِ  تہٕ  سوار  لشکر  تہِ،  بیٚیہِ  سپدتہٕ  شٲمِل  شریک  تِہٕندین  مالن  اندر  تہٕ  اولادن  اندر  یعنی  یِم  دۅشوے  چیز  کیاہ  کرن  تِم  حٲصل  ناجٲیز  طریقو  سٍتۍ،  بیٚیہِ  تھاوتہٕ  تِمن  ژٕہ  اپُزۍ  اپُزۍ  وعدٕہ  کرنہٕ  سٍتۍ،  تمہِ  سٍتۍ  أندی  نہٕ  کینہہ  تِہ،  بیشک  شیطان  چُھ  لوٗکن  سٍتۍ  اَپُزۍ  اَپُزۍ  وعدٕہ  کران۔"
  },
  {
    "verse_id": 65,
    "translation": "کیازِ  بے  شک  میٲنۍ  بندٕہ  یِم  چھِ  تِمن  پٮ۪ٹھ  چُھے  نہٕ  ژےٚ  کُنہِ  قٔسمُک  غلبہٕ،  تٔمِس  شیطانس  کتھ  پٮ۪ٹھ  ہیٚکہِ  غلبہٕ  بٔنِتھ۔  تُہند  پروردِگار  چُھ  تُہند  کٲفی  کار  ساز۔"
  },
  {
    "verse_id": 66,
    "translation": "تُہند  پروردِگار  چُھ  تیٚتُھے  نعمت  عطا  کر  وُن  کہِ  سُہ  چُھ  تۅہیہِ  فٲیدٕہ  واتنانہٕ  خٲطرٕ  دریاون  اندر  ناوٕ  تہٕ  جہاز  پکہٕ  ناوان،  یُتھ  توٚہۍ  تِہِندۍ  رزق  تلاش  کٔرِو،  بیشک  سُہ  چُھ  تُہندِس  حالس  پٮ۪ٹھ  سٮ۪ٹھاہ  مہربان۔"
  },
  {
    "verse_id": 67,
    "translation": "بیٚیہِ  ییٚلہِ  تۅہیہِ  دریاوس  اندر  یا  سمندرس  اندر  تکلیفاہ  واتان  چُھو  تمہِ  ساعتہٕ  چھِ  تۅہیہِ  مشان  تِم  سٲری  معبود  انِ  بٲطل  یِمن  توٚہۍ  عبادت  کران  ٲسِو  معبودِ  برحقس  ورٲے۔  تمہِ  ساعتہٕ  چِھو  تٔسۍ  معبودِ  برحقس  نجات  منگان۔  پس  ییٚلہِ  سُہ  تُہندِس  منگنس  اِجابت  کٔرِتھ  تۅہیہِ  پھٹنہٕ  نِشہِ  نجات  دِتھ  بٔٹھِس  کُن  واتہٕ  ناوان  چھُو،  أتی  چُھوس  بیٚیہِ  بُتھ  پھِران  تہٕ  نافرمٲنی  کران،  یہِ  انسان  اوس  ڈاڈِ  ہمیشہِ  کُفرانِ  نعمت  کروُنُے۔  پننہٕ  نِس  مُنعم  حقیقی  سُند  انعام  تہٕ  پنٕنۍ  نانگر  عٲجزی  تہٕ  زارٕ  پارٕ  مشراوان۔  وۅنۍ  یُس  توٚہۍروگردٲنی  کران  چھِو،  یہِ  کتھ  بِناہس  پٮ۪ٹھ  چھِو  کران۔"
  },
  {
    "verse_id": 68,
    "translation": "کیاہ  تۅہیہِ  لوٚبوٕہ  امن  وامان  ییٚمہِ  کتھہِ  نِشہِ  کہِ  سُہ  والہِ  تۅہیہِ  بٔٹھِس  پٮ۪ٹھ  وٲتِتھ  زمینس  تل  یِتھہ  پٲٹھۍ  قارون  وولُن،  یا  سوزِ  تۅہیہِ  پٮ۪ٹھ  واواہ  ییٚمہِ  منٛزٕ  تۅہیہِ  پٮ۪ٹھ  کنہِ  روٗد  پیٚیہِ  یِتھہٕ  پٲٹھۍ  قومِ  عادس  پٮ۪ٹھ  کنہِ  روٗد  سپزوو،  توپتہٕ  لبیوٗن  نہٕ  توٚہۍ  پننہِ  خٲطرٕ  کانہہ  مددگاراہ  تہٕ  کار  سازاہ۔"
  },
  {
    "verse_id": 69,
    "translation": "کِنہٕ  توٚہۍ  چھِو  پننہِ  جایِہ  خٲطرٕ  جمع  ییٚمہِ  کتھہِ  نِشہِ  کہِ  اللہ  تعالیٰ  کیاہ  واتناوِ  تۅہیہِ  بیٚیہِ  اتھ  سمندرس  منٛز  کُنہِ  ضروٗری  کامہِ  مۅکھہٕ،  پس  سوزِہ  تۅہیہِ  پٮ۪ٹھ  چھلہٕ  کروُن  سخت  واو  یُس  تُہندِس  جہازس  چھلہٕ  تہٕ  کوچہ  کٔرِتھ  تۅہیہِ  سان  پھاٹوِہ  تُہٕندِ  کُفرٕ  سببہٕ،  توپتہٕ  لبیوٗن  نہٕ  توٚہۍ  کانہہ  اکھاہ  اسہِ  باز  خواست  تہٕ  پرژٕھہ  گٲر  تہٕ  جواب  طلب  کرٕوُن۔"
  },
  {
    "verse_id": 70,
    "translation": "بیٚیہِ  دیُت  اسہِ  پٔزپٲٹھۍ  حضرتِ  آدم  علیہ  السلام  سندین  اولادن  یعنی  انسانن  بعض  خاص  صفت  عطا  کرنہٕ  سٍتۍ  بجر،  تِمے  صفات  یِم  نہٕ  باقی  حیوانن  عطا  آے  کرنہٕ۔  تِم  گٔے  حُسنِ  صورت،  سیوٚد  قدو  قامت،  عقٕل،  ایجاد  صنایع،  بیٚیہِ  کٔرۍ  اسہِ  تِم  سوار  خشکی  اندر  مختلف  جانورن  ہندین  پُشتن  پٮ۪ٹھ۔  گُرین  تہٕ  اونٹن  تہٕ  کاترن  تہٕ  خرن  ہندین  پُشتن  پٮ۪ٹھ۔  دریاون  تہٕ  سمندرن  اندر  ناون  تہٕ  جہازن  پٮ۪ٹھَ۔  بیٚیہِ  کوٚر  اَسہِ  تِمن  عطا  رزق  نفیس  نفیس  صاف  و  پاک  چیزو  أندرٕہ،  بیٚیہِ  دُیت  اَسہِ  تِمن  فضیلت  پننیو  مخلوقو  اندرٕہ  واریاہن  مخلوقن  پٮ۪ٹھ  رُت  فضیلتاہ۔  اَتہ  کُں  نظر  کٔرِتھ  پَزِہا  تِمن  یِمن  سانین  نعمژن  ہٕںز  قدر  کرٕنۍ  منعمِ  حقیقی  کُنُے  زاننہٕ  سٍتۍ،  بیٚیہِ  تسٕنز  عبادت  تہٕ  فرمانبردٲری  کرنہٕ  سٍتۍ۔  امہِ  نافرمٲنی  تہٕ  کفر و شرکُک  محاسبہ  یِیہِ  ہَنہٕ  تِمن  قیامتُک  دۅہ۔"
  },
  {
    "verse_id": 71,
    "translation": "سُہ  دۅہ  گوٚو  سُے  ییٚمہِ  دۅہ  أسۍ  ناد  دِمَو  سارنٕے  لوٗکن  پنٕںۍ  پںٕںۍ  نامہ  اعمال  سٍتۍ  ہیٚتھ  محشرکِس  مٲدانس  منٛز  جمع  سپدنہٕ  خٲطرٕ۔  بعض  مُفسرو  فرموو ﴿۔۔۔۔۔۔۔﴾  پننیو  سردارو  تہٕ  زِٹھیٚو  سٍتۍ  یِیَکھ  ناد  دِنہٕ،  پس  یِمن  لوٗکن  نامہ  اعمال  دِنہٕ  آودٔچھنِس  اتھس  کیٚتھ  توپتہٕ  پرن  تِم  پنُن  نامہ  اعمال۔  وُچھن  تِم  کہ  تِمن  یِیہِ  نہٕ  کُنہِ  قٔسمُک  ظلم  کرنہٕ۔  کھٔزٕر  آنچہِ  چہِ  مٔنٛزۍ  مہِ  کھش  چہِ  جایہِ  ہٕندِ  پنہٕ  داوِ  برابرتِہ۔  یعنی  تِمن  یِیہِ  ایمانُک  تہٕ  رٕژن  عملن  ہُند  ثواب  پورٕ  پورٕ  عطا  کرنہٕ۔  تِمن  یِیہِ  عذاب  نِشِہ  نجات  دِنہٕ۔  "
  },
  {
    "verse_id": 72,
    "translation": "بیٚیہِ  یُس  شخص  دُنیاہس  اندر  زٲنِتھ  نجاتٕچ  وتھ  وُچھنہٕ  نِشہِ  اوٚن  تہٕ  اعماہ  آسہِ  بنیومُت،  سُہ  آسہِ  ٲخرتس  منٛز  تہِ  نجات  کِس  گرس  منٛز  واتنہٕ  نِشہِ  اعماہ  تہٕ  اوٚن  تہٕ  نابینا۔  بیٚیہِ  آسہِ  دُنیاہ  کھۅتہٕ  سٮ۪ٹھاہ  روومُت  تہٕ  دوٗر  پیٚو  مُت  منزلِ  مقصود  حٲصل  کرنہٕ  نِشہِ  تِکیازِ  دنیاہس  اندر  اوس  گمرٲہی  تہٕ  ضلالتس  تدورُک  کرُن  مُمکِن  توبہ  استغفارٕ  سٍتۍ۔  ٲخرتس  اندر  چُھ  گُمرٲہی  تدورُک  کرُن  نامُمکِن  تہٕ  دُشوار۔  یِمن  لوٗکن  ییٚیہِ  نامہ  اعمال  دِنہٕ  کھوفرِس  اتھس  کیٚتھ۔"
  },
  {
    "verse_id": 73,
    "translation": "بیٚیہِ  آسہِ  کٲفر  سٮ۪ٹھاہ  نزدیک  یِتھ  کوٗشِش  کران  کہِ  تِم  ڈالہٕ  ہن  تۅہیہِ  تِمو  احکامو  نِشہِ  یِم  اسہِ  تۅہیہِ  پٮ۪ٹھ  بذریعہ  وحی  نٲزِل  کٔرمٕتۍ  ٲسۍیعنی  توٚہۍ  کرِہِو  تِہٕنزِ  خواہشہِ  مطٲبِق  عام  مُسلمان  پانس  نِشہِ  دوٗر  یا  دِیہِ  ہِو  تِمن  أکِس  ؤریس  اسلام  انہٕ  نس  مہلت۔  یِمہٕ  دۅشوے  کتھہٕ  آسہٕ  خلافِ  شرع۔  مگر  تِہٕنز  کوٗشِش  ٲس  کہِ  کُنہِ  پٲٹھۍ  کٔرِو  نا  توٚہۍ  یہِ  کتھ  منظور۔  اسہِ  پٮ۪ٹھ  لٲگِو  ناسانہِ  حُکمہٕ  ورٲے  بیاکھ  حُکماہ۔  تیٚلہِ  تیٚلہِ  تھاوہن  تِم  تۅہیہِ  پنٕنۍ  جانی  دوست۔"
  },
  {
    "verse_id": 74,
    "translation": "ہرگاہ  نے  أسۍ  توٚہۍ  مضبوط  تہٕ  محکم  ثٲبتِ  قدم  تھاوٕہو  پننِس  حُکمس  ہیٚتھ،  نتہٕ  اوس  احتمال  کہِ  توٚہۍ  ما  سپدِہِو  تِمن  کُن  مٲیل  مویہِ  ۂناتتھ  صورتس  اندر۔"
  },
  {
    "verse_id": 75,
    "translation": "ہرگاہ  تِہ  یِیہِ  ہا  لبنہٕ  یعنی  توٚہۍ  کیا  سپدِہِو  تِہٕنزن  کتھن  کُن  مٲیل  تیٚلہِ  ژٕہناوٕ  ہَوأسۍ  توٚہۍ  دوٚگنہٕ  عذابُک  مزٕہ  دُنیاچہِ  زندٕگٲنی  اندرتہِ،  ٲخرتچہِ  زندگٲنی  اندر  تہِ،  مرنہٕ  پتہٕ  تِہ۔  توپتہٕ  لٔبہِ  ہوٗن  نہٕ  توٚہۍ  پننہِ  خٲطرٕ  اسہِ  مقٲبِل  کانہہ  مددگاراہ۔  مگر  چونکہِ  اسہِ  بنٲوِو  توٚہۍ  معصوم  تہٕ  ثابت  قدم  تمہِ  سببہٕ  آو  نہٕ  لبنہٕ  تُہندِ  طرفہٕ  کُنہِ  قسمہٕ  تِمن  کُن  مٲیل  سپدُن۔  خداین  کٔرٕو  تۅہیہِ  پنٕنۍ  رٲچھ  تہٕ  حفاظت۔  توٚہۍ  لوٚبُو  دُنیاہ  وٲخرت  کہِ  دۅگنہٕ  عذاب  نِشہِ  نجات۔"
  },
  {
    "verse_id": 76,
    "translation": "بیٚیہِ  کریٚاو  قصدتِمو  کٲفر و تۅہیہِ  تکلیف  واتنٲوِتھ  کرٕہن  تِم  مجبور  تۅہیہِ  مکہ  شریفہٕ  منٛزٕ  نیرنس  پٮ۪ٹھ۔  ہرگاہ  تہِ  لبنہٕ  ییٚیہِ  ہا  تیٚلہِ  روزہن  نہٕ  تِم  کٲفر  تۅہیہِ  پتھ  تتھ  شہرس  منٛز  مگر  کمسٕے  کالس۔  چنانچہِ  تِی  آو  با  عمل۔  ییٚلہٕ  خدایہِ  سٕندِ  حُکمہٕ  موجوٗب  تۅہیہِ  ہجرت  کٔرٕو،  مکہ  معظمہٕ  منٛزٕ  درٲو،  مدینہ  منورس  کُن  نِیُو  تشریف۔  ڈۅڈ  ؤری  گٔژِھتھٕے  آے  کٲفرن  ہٕند  ۍ  بٔڈۍ  بٔڈۍ  ڈانگر  دُشمنانِ  اسلام  ابو  جہل،  عتبہ،  شیبہ،  ولیدِ  پلید  جنگِ  بدرس  منٛز  قتل  کرنہٕ  تہٕ  مارنہٕ۔  تمہِ  پتہٕ  کمٕے کینہہ  کالاہ  گٔژِھتھ  سپُد  فتحِ  مکہ۔  سٲرِسٕے  جزیرٕ ہ عربس  پٮ۪ٹھ  سپٕز  اسلامی  حکومت  قٲیم۔  تُہٕںدیو  دشمنو  منزٕہ  روٗدنہٕ  اکھ  تہِ  بٲقی۔"
  },
  {
    "verse_id": 77,
    "translation": "یتھہٕ  پٲٹھۍ  تِمن  پیغمبرن  ہٕندِ  حقہٕ  سون  قٲعدٕہ  تہٕ  طریقہٕ  روٗد،  یِم  پیغمبر  اسہِ  تۅہیہِ  بروںٹھ  سوٗزِمٕتۍ  ٲسۍ  تِمن  تہِ  ییٚلہِ  دُشمنو  تکلیف  واتنوو،  توپتہٕ  کٔڈِکھ  تِم  پیغمبر  پننیو شہرو  اندرٕہ،  اسہِ  گٲلۍ  تِہٕندۍ  تِم  دُشمن۔  تِمن  دیُت  نہٕ  اسہِ  سۅکھ  تِمن  شہرن  اندر  روٗزِتھ۔  یِتھے  پٲٹھۍ  گالوکھ  أسۍ  تُہٕندۍ  دُشمن  تہِ  یا  رسول  اللہ  صلی  اللہ  علیہ  و سلم۔  توٚہۍ  حض  لٔبِو  نہٕ  سٲنِس  مُقررٕہ  طریقس  تغیر  و  تبدیل  سپدان۔  وۅنۍ  بو  زِو  توٚہۍ  سُہ  نُسخہ  ییٚمہِ  سٍتۍ  تُہٕندۍ  سٲری  غم  دوٗر  سپدن۔"
  },
  {
    "verse_id": 78,
    "translation": "اے  پیغمبر  برحق  توٚہۍ  ٲسِو  پرتھ  دۅہ  نٮ۪ماز قٲیم  تھاوان،  دۅہلہِ  آفتاب  ڈلنہٕ  پتہٕ،  رٲژ  ہٕنزِ  تاریکی  تہٕ  انہِ  گٹہٕ  سپدنس  تانۍ،  اتھ  منٛز  آیہِ  ژور  نٮ۪مازٕ۔  پیٚشِن،  دِگر،  شام  تہٕ  خۅفتن،  بیٚیہِ  ٲسِو  صبح  نٮ۪ماز  پران،  بیشک  صبح  نٮ۪ماز  چھٚے  ملٲکن  ہٕندِ  حٲضر  سپد  نُک  وقت۔  چنانچہِ  حدیث  شریفس  منٛز  چھُ  آمُت  کہ  دِگر  نٮ۪مازِ  تہٕ  صبح  نٮ۪مازِ  چھِ  حٲضر  سپدان  دُہٕکۍ  تہٕ  راتٕکۍ  ملٲیک،  یِم  انسانن  ہٕندِ  حفاظتہٕ  تہِ  کِتابتہٕ  خٲطرٕ  وسان  چھِ۔  تِمن  چھِ  تِمنٕے  دۅن  وقتن  پٮ۪ٹھ  بدلی  سپدان۔  راتٕکۍ  ملٲیک  چھِ  صبحس  کھسان  تہٕ  دُہٕکۍ  ملٲیک  چھِ  وسان۔  دِگرس  چھِ  دُہٕکۍ  ملٲیک  کھسان  تہٕ  راتٕکۍ  وسان۔  صبح  نٮ۪مازِتہٕ  دِگر  نٮ۪مازِ  پٮ۪ٹھ  چھِ  دۅشوے  کھسہٕ  وٕنۍ  تہٕ  وسہٕ  وٕنۍ  جمع  سپدان۔  خدایس  نِشہِ  گوٲہی  دِوان  کہِ  أسۍ  کھٔتۍ  چٲنۍ  بندٕہ  ٲسۍ  نٮ۪ماز  پران  أسۍؤتھۍ  تِم  ٲسۍ  نٮ۪ماز  پران۔"
  },
  {
    "verse_id": 79,
    "translation": "بیٚیہِ  رٲژ  ہٕندِس  أکِس  حصس  منٛز  ؤتھِو  توٚہۍ  یا  رسول  اللہؐ،  پٔرِو  تتھ  اندر  نٮ۪مازِ  تہجد۔  یہِ  نٮ۪ماز  چھٚے  پانژن  نٮ۪مازن  علاوٕہ  زیادٕہ  خاص  تُہٕندِ  خٲطرٕ،  وۅمید  چھٚے  یعنی  وعدٕہ  چُھ  کہِ  تُہُند  پروردِگار  دِیہِ  جاے  تۅہیہِ  مُقامِ  محمودس  اندر  یعنی  واتناو  تۅہیہِ  تتھ  مقامس  یُس  سٮ۪ٹھاہ  قٲبلِ  تعریف  چُھ،  سُہ  گو  مقامِ  شفاعتِ  کبرٰی۔  تتھ  مقامس  وٲتِتھ  کرن  تعریف  اولین  وآخرین۔  بیٚیہِ  پانہٕ  حضرتِ  رب  العالمین۔  تُہُند  تھوٚد  شان  وُچھِتھ  تھوٚد  مقام  وُچھِتھ  کرن  لوٗکھ  تُہٕندۍ  تعریف،  تُہندِ  محمد  صلی  اللہ  علیہِ  و سلم  و  محمود  آسنُک  سپدِ  ظہور۔"
  },
  {
    "verse_id": 80,
    "translation": "بیٚیہِ  ٲسِو  توٚہۍ  یہِ  دعا  پران  کہِ  اے  میانہِ  پوردگارٕہ  مکہ  شریفہ  منٛزٕ  نیرنہٕ  پتہٕ  واتناو  مےٚ  تِژھہِ  جایہِ  یتھ  جایہِ  ژٕ  یژکھ  رٕتہِ  طریقہٕ  بخیر  و  خوبی۔  مکہ  شریفہ  منٛزٕ  نیرُن  اوس  رُتُے  رُت۔  مدینہ  شریفس  منٛز  اژُن  تہِ  رُتُے  رُت۔  بیٚیہِ  کر  مےٚ  پننہِ  طرفہِ  نٔنۍ  یٲری۔  مےٚ  کر  عطا  یِمن  کٲفرن  پٮ۪ٹھ  سُہ  غلبہٕ  یتھ  اندر  چون  مدد  تہٕ  نصرتِ  دایمی  سٍتۍ  سٍتۍ  آسہِ۔  یُس  نہٕ  زٲیُل  سپدٕوُن  تہٕ  عارضی  آسہِ  بلکہِ  آسہِ  پوشہِ  وُن  تہٕ  پایدار۔"
  },
  {
    "verse_id": 81,
    "translation": "بیٚیہِ  ٲسِو  پران  کہِ  وۅنۍ  سپُد  پوٚز  دین  ظٲہِر،  اپُز  دین  سپُد  بٲطل۔  بیشک  اپُز  چھُ  ٲخر  گلہٕ  وُنٕے  تہٕ  ختم  گژھہٕ  وُنٕے۔  یِمنٕے  مضمونن  کُن  گژھہِ  تُہٕنز  کل  تھاوٕنۍ  غمگین  آزُردٕہ  گژھہِ  نہٕ  روزُن۔  چنانچہِ  ہِجرتہٕ  پتہٕ  سپُد  فتح  مکہ۔  سٲری  وعدٕہ  سپٕدۍ  پوٗرٕ۔  چنانچہِ  فتح  مکس  اندر  ییٚلہِ  حضرتِ  نبی  کریم  خانہ  کعبس  منٛز  ژاے۔  خانہ  کعبس  منٛز  ٲسۍ  کٲفرو  تھٲومٕتۍ  أندۍ  پٔکۍ  ترٛے  ہتھ  تہٕ  شیٹھ  پۅتٕلۍ۔  تِمن  ٲسۍ  دستِ  مُبارکس  منٛز  اکھ  لورِ  ۂناہ۔  تمی  سٍتۍ  ٲسۍ  پرتھ  پۅتلِس  کُن  اشارٕہ  کران۔  زبانِ  مبارکہٕ  سٍتۍ  ٲسۍ  یۅہے  آیہِ  کریمہٕ  پران ﴿۔۔۔۔۔﴾  بیٚیہِ  بیاکھ  آیہِ  کریمہٕ  ﴿۔۔۔۔۔۔۔﴾ پران۔  تِم  پۅتٕلۍ  ٲسۍ  بُتھہِ  کِنۍ  وُکرانہٕ  یوان  تہٕ  پتھر  ؤسۍ  پیٚوان۔"
  },
  {
    "verse_id": 82,
    "translation": "بیٚیہِ  چھِ  أسۍ  یہِ  قرآنِ  مجید  نٲزِل  کران  یُس  بوٚڈ  شفا  چُھ۔  بٔڈ  رحمت  چھ  باایمانن  ہٕندِ  خٲطرٕ  یعنی  یتھہٕ  پٲٹھۍ  پزِ  کہِ  یِنہٕ  سٍتۍ  اپُز  گوٚل  تہٕ  زٲیُل  سپُد،  یِتھے  پٲٹھۍ  چھِ  أسۍ  قرآنِ  مجید  وارٕ  وارٕ  نٲزِل  کران۔  یُس  روحٲنی  مرضن  تہٕ  بیٚمارین  ہٕندِ  خٲطرٕ  بوٚڈ  علاج  چُھ  ییٚمہِ  سٍتۍ  دِلو  أندرٕ  بد  اعتقاد  تہٕ  اپُزۍ  عقٲید  تہٕ  یچھ  اخلاق  بیٚیہِ  شکوک  وشبہات  دور  سپدِتھ  روحٲنی  صحت  چُھ  حٲصل  سپدان۔  بلکہِ  چُھ  بسا  اوقات  امکہِ  برکتہٕ  جسمٲنی  مرضن  تہٕ  بیٚمارین  تہِ  شفا  بنان۔  باایمانن  ہٕندِ  خٲطرٕ  چُھ  رحمت  تہٕ  شفا  امی  مۅکھہٕ  تِم  کیاہ  چھِ  اتھ  قرآنِ  مجیدس  ایمان  انان۔  امہِ  موجوب  عمل  کران  ییٚمہِ  سببہٕ  اللہ  تعالٰی  چُھ  پنٕنۍ  بٕڈ  رحمت  تِمن  کُن  متوجہٕ  کران۔  یچھ  عقٲید  تہٕ  یچھ  عملو  نِشہِ  چُھ  تِمن  شفاہ  بخشان،  مگر  ظٲلمن  تہٕ  ناانصافن  یِم  نہٕ  قرآنِ  مجیدٕہ  موجوب  عمل  کرن  ہُرِ  نہٕ  کینہہ  تہِ  تاونہٕ  تہٕ  نۅقصانہٕ  ور  ٲے۔  تِکیازِ  تِم  چھِنہٕ  امہِ  کیٚو  ہدایتو  تہٕ  ارشاداتو  موجوب  عمل  کران  ییٚمہِ  مۅکھہٕ  تِمن  پٮ۪ٹھ  چھےٚ  خداے  سٕنٛز  بیزٲری  زیادٕہ  سپدان۔  تِم  چھِ  مُستحقِ  عذاب  و  سزا  سپدان۔  ییٚلہِ  ووٚنۍ  یہِ  کیفیت  چھٚے  لہٰذا  تِمن  متعلق  قبولِ  اسلامٕچ  وۅمید  تھاوٕنۍ  یا  تِہٕندِ  مُخالفتُک  غم  کھیٚون  چُھ  بیکار  و  بے  فٲیدٕہ۔"
  },
  {
    "verse_id": 83,
    "translation": "بیٚیہِ  ییٚلہِ  أسۍ  کٲنسہِ  انسانس  یعنی  کٲفرس  کانہہ  نعمت  عطا  کران  چھِ  تس  پزِہا  شُکر  گُزٲری  کرٕنۍ۔  تتھ  بدل  چُھ  سُہ  سانیٚو  احکامو  نِشِہ  بُتھ  پھِران۔  بیٚیہِ  پہلو  تہی  کٔرِتھ  بییِس  طرفس  کُن  پھیران  یعنی  اللہ  تعالیٰ  چُھس  پننہِ  فضل  سٍتۍ  نعمتِ  مال  ودولت  عطا  کران۔  مگر  سُہ  چھُنہٕ  احسان  مانان۔  امہِ  نعمتُک  شکر  ادا  کران  یوٗت  أمِس  عیش  وآرام  حٲصل  سپدان  چھُ،  تیٚوت  چُھ  سُہ  منعم  حقیقیس  نِشہِ  غٲفِل  سپدِتھ  تٔمۍ  سٕندیو  احکامو  نِشہِ  اعراض  کران۔  بیٚیہِ  ییٚلہِ  تس  کانہہ  تکلیفاہ  واتان  چھُ  تمہِ  ساعتہٕ  چُھ  ناوۅمید  سپدان،  دۅشوٕنۍ  حالتن  منٛز  چُھ  خدایس  نِشہِ  بے  تعلق  سپدان۔  مگر  با  ایمان  چُھ  دۅشوٕنۍ  حالتن  اندر  خداے  سٕے  کُن  رجوع  کران۔  نعمت  کہ  وقتہٕ  شکر  دپان۔  تکلیف  کہ  وقتہٕ  صبٕر  کران۔  تکلیف  دور  گژھنہٕ  خٲطرٕ  تس  کُن  التجا  کران۔"
  },
  {
    "verse_id": 84,
    "translation": "توٚہۍ  فرمٲویوکھ  یا  رسول  اللہؐ  کہِ  با  ایمان  تہٕ  کٲفر،  نیک  تہٕ  بد  پرتھ  اکھاہ  چُھ  کٲم  کران  پننہِ  پننہِ  طریقہٕ  موجوب  یتھ  تٔمۍ  سٕنز  عقل  صحیح  یا  جہل  قبیح  منگان  آسہِ۔  عقلِ  صحیح  چُھ  منگان  اعمالِ  خٲرن،  جہل  قبیح  چُھ  منگان  یچھ  عملن،  پس  چھٚے  تُہٕندِسٕے  پروردِگار  س  خبر  کُس  چُھ  راہِ  راستس  پٮ۪ٹھ  تہٕ  سیٚزِ  وتہِ  پٮ۪ٹھ۔  تس  چھٚے  خبر  کُس  چھُ  غلط  وتہِ  پٮ۪ٹھ۔  سُے  دِیہِ  پرتھ  أکِس  پننہِ  پننہِ  عملہِ  ہٕنز  مزوٗرۍ۔"
  },
  {
    "verse_id": 85,
    "translation": "بیٚیہِ  حض  چِھ  پرژھان  یِم  کٲفر  تۅہیہِ  بطریقِ  امتحان  روحُک  سوال۔  روحٕچ  حقیقت  کیاہ  چھےٚ۔  توٚہۍ  فرمٲیوٗکھ  روح  چُھ  میٲنِس  پروردِگارٕ  سُند  حُکم  بس  بیٚیہِ  نہٕ  کینہہ،  بیٚیہِ  آو  نہٕ  تۅہیہِ  علم  عطا  کرنہٕ  مگر  سٮ۪ٹھاہ  کم،  تُہٕندِ  استعدادٕ  موجوب۔  بیٚیہِ  تِمن  چیزن  ہُند  علم  یِم  ضرورِیات  چھِ۔  چونکہِ  روحک  علم  ضروریاتو  أندرٕ  چُھنہٕ۔  بیٚیہِ  ترِنہٕ  تۅہیہِ  فکری  کم  فہمی  مۅکھٕہ  تمہِ  مۅکھہٕ  آو  تھاونہٕ  پوشیدٕہ  روحُک  علم۔"
  },
  {
    "verse_id": 86,
    "translation": "بیٚیہِ  اگر  أسۍ  یژھو  واپس  نِمو  أسۍ  قرآنِ  مجید  یُس  اسہِ  نٲزل  کوٚر  تۅہیہِ  پٮ۪ٹھ  بطریق  وحی،  توپتہٕ  لٔبیوٗن  نہٕ  توٚہۍ  پننہِ  مددٕ  خٲطرٕ  اسہِ  سٍتۍ  مقابلہٕ  کرنہٕ  خٲطرٕ  کانہہ  مددگاراہ۔"
  },
  {
    "verse_id": 87,
    "translation": "مگر  یہِ  چھےٚ  تُہٕندِس  پروردِگارٕ  سٕنز  رحمت  تہٕ  مہربٲنی  کہِ  تٔمۍ  کوٚر  نہٕ  تہِ،  تِکیازِ  خدایہِ  سُند  فضل  چُھ  تۅہیہِ  پٮ۪ٹھ  سٮ۪ٹھاہ  بوٚڈ۔  لہٰذا  گژھہِ  تُہُںد  خداے  سٕنزِ  نعمژٕ  تہٕ  مہربٲنی  یاد  پٲوِتھ  خۅش  روزُن،  کٲنسہِ  ہٕندِ  مُخالفتک  گژھہِ  نہٕ  غم  برُن۔"
  },
  {
    "verse_id": 88,
    "translation": "یہِ  قرآنِ  مجید  چُھو  تیٚتھُے  معجزٕہ  کہِ  توٚہۍ  فرمٲوِیوٗکھ  کہِ  ہرگاہ  سٲری  انسان  تہِ  جِن  سمن  تہٕ  جمع  سپدن  تہٕ  کوٗشِش  کرن  کہِ  پیش  کیاہ  کرن  اتھ  قرآنِ  مجیدس  ہیوٗ  کلاماہ۔  نہ  ہرگِز  ہیٚکن  نہٕ  پیش  کٔرِتھ  ادے  سٲری  أڈۍ  اَڈین  پورٕ  مدد  گار  تہِ  بنن۔"
  },
  {
    "verse_id": 89,
    "translation": "پٔز  پٲٹھۍ  کٔرۍ  اسہِ  یتھ  قرآن،  مجیدس  اندر  لوٖکن  فکرِ  تارنہٕ  خٲطرٕ  پرتھ  قسٕمکۍ  عمدٕہ  مضامین  مُختلف  طریقو  بیان،  باوجودآں  کوٚر  نہٕ  اکثر  لوٗکو  کینہہ  تہِ  انکار  ورٲے  تہٕ  ناشکری  ورٲے۔"
  },
  {
    "verse_id": 90,
    "translation": "بیٚیہِ  لٔگۍ  تِم  لوٗکھ  تۅہیہِ  دپنہِ  أسۍ  کرو  نہٕ  پژھ  تۅہیہِ  توٚتانۍ  یوٚتانۍ  نہٕ  توٚہۍ  سانہِ  خٲطرٕ  یتھ  مکہ  معظمہ  کِس  زمینس  اندر  چشمہٕ  ناگہٕ  راد  جٲری  کٔرِو۔"
  },
  {
    "verse_id": 91,
    "translation": "یا  یوٚتانۍ  نہٕ  تۅہیہِ  خاص  کھٔزٕر  کُلین  تہٕ  دچھہِ  کُلین  ہُند  باغاہ  آسہِ  تتھ  باغس  منٛز  کٔرِو  توٚہۍ  وارِیاہ  کوٚلہٕ  جٲری۔"
  },
  {
    "verse_id": 92,
    "translation": "یوٚتانۍ  نہٕ  توٚہۍ  اسہِ  پٮ۪ٹھ  آسمان  چھلہِ  چھلہِ  ترٲوِو  ییمیُک  توٚہۍ  ونان  ٲسِو،  یایوٚتانۍ  نہٕ  توٚہۍ  پانہٕ  خدا  بیٚیہِ  ملٲیک  اسہِ  برونٹھ  کنہِ  وۅدٕنۍ  تھٲوِیوٗکھ  یُتھ  أسۍ  وارٕ  کارٕ  تِم  وُچھوکھ۔"
  },
  {
    "verse_id": 93,
    "translation": "یایوٚتانۍ  تۅہیہِ  آسہِ  مکاناہ  سۅنہٕ  سُند،  یایوٚتانۍ  نہٕ  توٚہۍ  کھٔسِو  آسمانس  پٮ۪ٹھ  اسہِ  ڈیشمان  اسہِ  بڑونٹھہٕ  کنہِ،  توتہِ  کرو  نہٕ  أسۍ  پژھ  تُہںدِس  آسمان  کھسنس  یوٚتانۍ  نہٕ  تورٕ  وٲلِو  سانہِ  خٲطرٕ  اکھ  کتاباہ  یتھ  منٛز  تصدیق  آسہِ  تُہندِس  آسمانس  پٮ۪ٹھ  واتنس۔  یۅسہٕ  کتاب  أسۍ  تہِ  پٔرِتھ  ہیٚکو،  توٚہۍ  فرمٲوِیوٗکھ  یا  رسول  اللہ  صلی  علیہ  و سلم  یِمن  بیٚہودٕہ  کتھن  ہُند  جواب  کہِ  منزہ  تہٕ  پاک  چُھ  میوٗن  پروردِگار  کُنہِ  چیزس  اندر  عٲجِز  آسنہِ  نِشہِ۔  بہٕ  کیاہ  زونوس  تۅہیہِ،  بہٕ  چُھس  نہٕ  مگر  بشر  انسان  پیغمبربس  میٲنۍ  حقیقت  چھےٚ  یِژٕے۔  مےٚ  قدرتس  تہٕ  تُہٕنزٕ  فرمٲیشہِ  پورٕ  کرنس  اندر  کانہہ  دخلاہ  چُھنہٕ۔  یہِ  سورُے  چھُ  قدرتہٕ  وٲلِس  خدایس  اَتھہِ۔"
  },
  {
    "verse_id": 94,
    "translation": "ییٚمہِ  وقتہٕ  تِمن  لوٗکن  نِشہِ  ہدایت  یعنی  رِسالتچہِ  صحیح  دلیلہٕ  واژٕہ،  مثلاً  قرآنِ  مجیدُک  بوٚڈ  معجزٕہ  یتھ  لٲزِم  اوس  تِمن  ہُند  گوٚژھ  فوراً  ایمان  انُن  تہٕ  پژھ  کرٕنۍ  مگر  تِمن  سپُد  نہٕ  کانہہ  چیز  ایمان  اننس  مانع  مگر  تِمن  آیہِ  بوزنہٕ  بشریتس  تہٕ  رِسالتس  اندر  فرق۔  دپنہِ  لٔگۍ  کیاہ  اللہ  تعالیٰ  ہن  سوزاہ  اکھ  بشراہ  پیغمبر۔"
  },
  {
    "verse_id": 95,
    "translation": "توٚہۍ  فرمٲوِیوکھ  یا  رسول  اللہؐ  ہرگاہ  آسہن  زمینس  پٮ۪ٹھ  ملٲیک  روزان،  لسان  بسان  اورٕ  یور  پھیران  تیٚلہِ  سوزٕ  ہو  أسۍ  تِمن  کُن  تہِ  آسمانکہِ  طرفہٕ  ملکھٕے  پیغمبر  بنٲوِتھ۔"
  },
  {
    "verse_id": 96,
    "translation": "توٚہۍ  فرمٲوِیوکھ  بس  چُھ  مےٚ  منٛز  تہٕ  تۅہیہِ  منٛز  گواہ  اللہ  تعالیٰ۔  سُے  چُھ  بہتر  زانان  کہِ  بہٕ  چھُس  پیغمبر  تُہُند۔  اگر  توٚہۍ  مٲنِو  نہٕ  میون  پیغمبر  برحق  آسُن،  متہٕ  مٲنتُو۔  اکہِ  دۅہہٕ  اکہِ  تُلِو  پانے  تمیُک  یچھ  نتیجہ،  تِکیازِ  اللہ  تعالیٰ  چُھ  پننین  بندن  ہٕندۍ  حالات  پورٕ  زانان  تہٕ  پورٕ وُچھان  تہِ۔"
  },
  {
    "verse_id": 97,
    "translation": "توپتہٕ  چھےٚ  واقعی  کتھاہ  یہِ  زِ  یس  اللہ  وتھ  ہاوِسُے  چُھ  سیٚزِوتہِ  پٮ۪ٹھ  یِوان،  بیٚیہِ  یِمن  سُہ  وتھ  راورِ،  گمراہ  کرِ،  وتہِ  نِشہِ  ڈالہِ۔  پس  لٔبیوٗن  نہٕ  کانہہ  توٚہۍ  تِہُند  مددگاراہ  خدایس  ورٲے،  بیٚیہِ  پکہٕ  ناووکھ  أسۍ  یِم  قیامت  کہِ  دۅہ  بُتھۍ  کھکھرِأنۍ،  زٔرۍ  تہٕ  کٔلۍ۔  تِہٕنز  جاے  چھےٚ  نارِجہنم  ییٚلہِ  ییٚلہِ  سُہ  نارٕ  سۅتُن  آسہِ  ہیٚوان۔  أسۍ  آسون  سُہ  تیز  کران۔"
  },
  {
    "verse_id": 98,
    "translation": "یۅہے  نارِ  جہنم  آسہِ  تُہند  سزا،  امی  مۅکھہٕ  کہِ  تِمو  کوٚر  انکار  سانین  آیاتن،  بیٚیہِ  ٲسۍ  تِم  ونان  أسی  مرو  تہٕ  باقی  روزِ  نہٕ  کینہہ  دۅدریمژو  أڈِجو  ورٲے۔  کیاہ  أسۍ  یِموٕہ  یُتھ  حال  بٔنِتھ  أڈجین  آسہِ  سوٗر  گوٚمُت،  بیٚیہِ  دُبارٕہ  پٲدٕ  کرنہٕ  قبرو  أندرٕ  کٔڈِتھ  یِیا  اسہِ  نٔو  زندگی  عطا  کرنہٕ۔"
  },
  {
    "verse_id": 99,
    "translation": "کیاہ  تِمن  لوٗکن  چُھنا  دِرینٹھۍ  آمُت  کہِ  بیشک  اللہ  تعالیٰ  گوٚو  سُے  پروردِگار  ییٚمۍ  مخلوقو  أندرٕ  بٔڈۍ  زٕہ  مخلوق  آسمان  تہٕ  زمین  پٲدٕ  کٔر  مٕتۍ  چھِ۔  سُہ  چُھ  پورٕ  قدرتہٕ  وول  یِمن  ہی  لۅکٕٹۍ  مخلوق  انسان  پٲدٕ  کرنس  پٮ۪ٹھ،  مگر  تٔمۍ  پروردِگارن  تُہِندِ  دُبارٕہ  زِندٕہ  کرنہٕ  خٲطرٕ  اکھ  وقتاہ  مُقرر  کوٚرمُت۔  سُہ  وقت  واتنس  پٮ۪ٹھ  دُبارٕہ  زِندٕ  کرنس  اندر  چُھنہٕ  کانہہ  شکھاہ،  یہِ  بوٗزِتھ  تہِ  کوٚر  نہٕ  ظٲلم  لوٗکو  کینہہ  تہِ  انکارٕ  ورٲے۔"
  },
  {
    "verse_id": 100,
    "translation": "فرمٲیوٗکھ  توٚہۍ  یا  رسول  اللہؐ،  ہرگاہ  توٚہۍ  مٲلِک  بٔنِہِو  تۅہیہِ  اَتھہِ  آسہن  میٲنِس  پروردِگارٕ  سندین  رحمتن  ہٕندۍ  خزانہٕ۔  توٚہۍ  کٔرِہوٗکھ  تِم  خزانہٕ  بند  خرٕچ  کرنہٕ  کہِ  خوفہٕ،  یہِ  انسان  چُھ  اوسمُت  ہمیشہٕ  دِل  تنگ  تہِ  کنجوس۔"
  },
  {
    "verse_id": 101,
    "translation": "بتحقیق  بیٚیہِ  کٔر  اسہِ  موسیٰ  علیہ  السامس  نَو  معجزہ  نٔنۍ  تہٕ  واضح  عطا۔  یِمن  ہٕنٛز  ذِکرنٔوِمہِ  سپارِ  اندر  شیٚیہِ  مِس  رکوعس  اندرچھٚے۔  توٚہۍ  پرژھتو  أزۍ  کہِ  وقتہٕ  کین  بنی  اسرایلن  تِمن  آیاتن  متعلق۔  یعنی  یتھہٕ  پٲٹھۍ  تۅہیہِ  معجزات  تہٕ  دلیلہٕ  عطا  کریو  یتھے پٲٹھۍ  چھےٚ  اسہِ  عطا  کٔرِمژٕ  موسیٰ  علیہ  السلامس  تہِ۔  توٚہۍ  پٕرژِھتو  أزۍ  کہِ  وقتہٕ  کین  عالم  بنی  اسرایلن  چنانچہِ  ییٚلہِ  موسیٰ  کلیم  اللہ  بنی  اسرایلن  تبلیغ  کرنہِ  آے  فرعونس  تہِ  کوٚرُکھ  دُبارٕہ  بیٚیہِ  تبلیغ۔  فرعون  لوٚگ  تِمن  دپنہِ  پٔزۍ  پٲٹھۍ  چُھ  مےٚ  بوزنہٕ  یِوان  تۅہیہِ  پٮ۪ٹھ  چُھ  کٔمۍ  تانۍ  جود  کوٚرمُت  ییٚمہِ  سببہٕ  تُہٕنزِ  عقلہِ  پٮ۪ٹھ  چُھ  اثر  پیٚومُت۔  ییٚمہِ  سببہٕ  توٚہۍ  ییٚمہِ  قسمٕچہِ  کتھہٕ  چِھو  کران۔"
  },
  {
    "verse_id": 102,
    "translation": "حضرتِ  موسیٰ  ہن  فرمووُس  اے  فرعون  بتحقیق  ژٕ  چُھکھ  دِلہٕ  کِنۍ  زانان  کہِ  یِم  آیات  چھنہٕ  کٲنسہِ  ہٕندِ  طرفہٕ  مگر  تس  پروردِگارٕ  سٕندِ  طرفہٕ  یُس  آسمانن  ہُند  تہٕ  زمینن  ہُند  ربّ  چھُ۔  مگر  زیٚوِ  سٍتۍ  چُھکھ  نہٕ  ظٲہر  کران،  بہٕ  تہِ  چُھستھ  ژٕ  زانان  اے  فرعون  عنقریب  تباہ  تہٕ  برباد  سپدٕوُن۔  چانہِ  تبٲہی  تہٕ  گلنُک  دۅہ  چُھ  ووتمُت۔  اوٚت  تانۍ  اوس  موسیٰ  کلیم  اللہ  فرعونس  ونان  کہِ  بنی  اسرایل  کرُکھ  آزاد  تِم  تراوُکھ  مےٚ  سٍتۍ،  أسۍ  نیرو  مصرٕہ  اندرٕہ،  أسۍ  گژھو  مُلکِ  شامس  کُن۔  مگر  سُہ  اوس  نہٕ  مانان۔  ووٚنۍ  ژایہِ  تٔمِس  نٹھ  حضرتِ  موسیٰ  ما  کرِ  بنی  اسرایلن  اندر  قوت  تہٕ  طاقت  حٲصل،  اسہِ  سٍتۍ  کرن  تِم  مقابلہٕ۔"
  },
  {
    "verse_id": 103,
    "translation": "تتھ  کُن  نظر  کٔرِتھ  کوٚر  تٔمۍ  ارادٕہ  یِم  بنی  اسرایل  کڈکھ  بہٕ  ییٚمہِ  شہرٕہ  أندرٕ،  بہٕ  دِمہٕ  نہٕ  تِمن  یتھ  شہرس  مںٛز  روزنے،  مگر  امہِ  برونٹھ  سُہ  کیاہ  سپدِہا  پننِس  اِرادس  اندر کامیاب۔  اسہِ  پھاٹُو  سُہ  بحرِ  قلزُمس  اندر،  بیٚیہِ  یِم  تس  سٍتۍ  ٲسۍ  سٲری  اِکہٕ  وٹہٕ۔"
  },
  {
    "verse_id": 104,
    "translation": "بیٚیہِ  فرموو  اسہِ  بنی  اسرایلن  فرعون  سٕندِ  غرق  سپدٕنہٕ  پتہٕ۔  اے  بنی  اسرایلو  بٔسِو  توٚہۍ  یتھ  زمینس  اندر  ییٚمہِ  منٛزٕ  فرعون  تۅہیہِ  کڈُن  یژھان  اوس،  تُہُند  دُشمن  گول  اسہِ۔  تۅہیہِ  دیُت  اسہِ  تِہٕنزِ  غلٲمی  نِشہِ  نجات۔  توٚہۍ  چِھو  ووٚنۍ  ییٚمہِ  زمینٕکۍ  مٲلِک۔  خۅش  کریو  مِصرس  اندر  روٗزِتو  یا  شامس  اندر۔  ییٚتہِ  خۅش  کریو  تتہِ  بٔسِتو۔  مگر  یہِ  مٲلکیت  چھےٚ  تۅہیہِ  دُنیا  چہِ  زندگی  تانۍ۔  توپتہٕ  ییٚلہِ  ٲخرتُک  وعدٕہ  واتہِ  یعنی  قیامت  برپا  سپدِ۔  توٚہۍ  سٲری  کرو  جمع  اِکہٕ  وٹہٕ،  دوس  تہِ  تہِ  دُشمن  تہِ،  سعید  تہٕ  شقی  تہِ۔  توپتہٕ  بوزناوو  أسۍ  توٚہۍ  سٲری  ٲخری  فٲصلہٕ  یُس  دٲیمی  آسہِ۔  یتھہٕ  پٲٹھۍ  اسہِ  حضرتِ  موسیٰ  ہس  معجزٕہ  عطا  کٔرۍ  یتِھے  پٲٹھۍ  کٔرۍ  اسہِ  تۅہیہِ  تِہ  معجزات  عطا  یِمو  معجزو  اندرٕ  چُھ  بوٚڈ  معجزٕہ  قرآن  مجید۔"
  },
  {
    "verse_id": 105,
    "translation": "بیٚیہِ  کوٚر  اسہِ  یہِ  قرآنِ  مجید  تۅہیہِ  پٮ۪ٹھ  نٲزل  پٔزۍ  پٲٹھۍ۔  بیٚیہِ  ووت  تہِ  سُہ  قرآنِ  مجید  تۅہیہِ  نِش  پٔزۍ  پٲٹھۍ۔  منٛزٕ  سپدُس  نہٕ  کُنہِ  قسمہٕ  کٲنسہِ  ہُند  تصرُف  یُس  تغیر  وتبدیل  کرِہس،  کُنہِ  زیادتی  یا  کمی  ورٲے۔  گوٚڈٕ  پٮ۪ٹھہٕ  اند  تانۍ  چُھو  سُہ  قرآنِ  مجید  پوٚزُے  پوٚز،  بیٚیہِ  یتھہٕ  پٲٹھۍ  اسہِ  سوٗز  موسیٰ  علیہ  السلام  لوٗکن  کُن،  ہدایت  اوس  نہٕ  تِہنٕدِس  اِختیارس  اندر۔  یِتھے  پٲٹھۍ  سوٗزِو  اسہِ  توٚہۍ  تہِ  صرف  لوٗکن  ایمانس  پٮ۪ٹھ  ثوابٕچ  بشارت  تہٕ  خۅشخبری  بوزناونہٕ  خٲطرٕ۔  کُفرس  تہٕ  نافرمٲنی  پٮ۪ٹھ  عذابُک  بیم  کرنہٕ  خٲطرٕ۔  وۅنۍ  ہرگاہ  کانہہ  شخصاہ  ایمان  انہِ  نہٕ،  پژھ  کرِ  نہٕ،  متہٕ  کٔرِتن،  تُہُند  گژِھہ  نہٕ  آزردٕہ  تہٕ  غمگین  سپدُن۔"
  },
  {
    "verse_id": 106,
    "translation": "بیٚیہِ  چُھ  قرآنِ  مجیدس  اندر  سُہ  پوٚز  آسنٕہ  کیو  صِفتو  علاوٕہ  اللہ  تعالیٰ  ہن  پننہِ  فضل  ورحمت  سٍتۍ  تِم  صِفات  تھٲو  مٕتۍ  یِمو  سٍتۍ  تَمہِ  کہ  ذریعہ  ہدایت  بنُن  زیادٕہ  آسان  سپدِ۔  سُہ  گوٚو،  اسہِ  کوٚ  ر  یہِ  نٲزِل،  امہِ  کین  آیاتن  اندر  تھٲوۍ  اسہِ  ژھین  تہٕ  فصل  یُتھ  توٚہۍ  پران  ٲسِو  لوٗکن  پٮ۪ٹھ  وارٕ  وارٕ۔  یُتھ  تِم  وارٕ  بوزان  آسن  بیٚیہِ  آسیکھ  فکرِ  تران،  تِکیازِ  مُسلسل  زِیوٗٹھ  تقریر  چُھ  بعض  ذہنو  منٛزٕ  نیران۔  سُہ  یاد  تھاوُن  چھُ  مشکل  گژھان۔  بیٚیہِ  کوٚر  اسہِ  یہِ  قرآنِ  مجید  کم  کم  وارٕ  وارٕ  ترۅہن  ؤرین  اندر۔  یۅہے  کوٚر  اسہِ  نٲزِل  واقعاتو  موجوب۔  یُتھ  امہِ  کین  معنین  ہُند  وارٕہ  اِنکشاف  سپدِ۔  یِم  صفات  ٲسۍ  منگان  اتھ  قرآنِ  مجیدس  گژِھہ  پژھ  کرٕنۍ  تہٕ  ایمان  انُن۔  امہِ  موجوب  عمل  کرٕنۍ۔  ہرگاہ  وۅنۍ  باوجودآں  تِم  ایمان  انن  نہٕ  پژھ  کرن  نہٕ،  توٚہۍ  مہ  حض  سپدِو  آزردٕہ  تہٕ  غمگین  تمہِ  سٍتۍ۔"
  },
  {
    "verse_id": 107,
    "translation": "توٚہۍ  فرمٲوِیوٗکھ  صاف  صاف،  توٚہۍ  ایمان  أنِتو  یا  متہٕ  أنِتو  مےٚ  چھُنہٕ  کانہہ  پرواہ۔  تۅہیہِ  لوٗکو  ہرگاہ  ایمان  اوٚنُو  نہٕ،  بدل  لوٗکھ  انن  ایمان،  چنانچہِ  یِمن  لوٗکن  امہِ  قرآنِ  مجید  کہِ  نٲزِل  سپدنہٕ  برونٹھ  دینُک  علم  عطا  کرنہٕ  آمُت  چُھ  یعنی  اہلِ  کتابن  ہٕندۍ  مُصنِف  علما،  ییٚلہِ  یہِ  قرآنِ  مجید  برونٹھ  کنہِ  پرنہٕ  یِوان  چھُ،  تمِہ  ساعتہٕ  چھِ  تِم  تِیٚوٗت  مُتٲثِر  سپدان،  تِم  چھِ  بُتھہِ  کِنۍ  ؤسِتھ  پیٚتھ  سجدٕہ  دِوان  ہۅنگنیو  کِنۍ۔"
  },
  {
    "verse_id": 108,
    "translation": "بیٚیہِ  چھِ  تِم  پران  مُنزہ  تہٕ  پاک  چُھ  سُون  پروردِگار  وعدٕہ  خلٲفی  نِشہِ،  بیشک  چُھ  سٲنِس  پروردِگارٕ  سُند  وعدٕہ  ضروٗر  پوٗرٕ  آسان  یُس  وعدٕہ  تٔمۍ  کوٚرمُت  اوس  برونٹھمین  کِتابن  اندرکہِ  بہٕ  کرٕ  فلٲنۍ  کتاب  فلٲنۍ  پیغمبرس  پٮ۪ٹھ  نٲزِل۔  سُہ  وعدٕہ  کوٚر  تٔمۍ  پوٗرٕ۔  قرآن  مجید  کوٚرُن  نٲزِل  حضرتِ  محمد  عربیس  پٮ۪ٹھ۔"
  },
  {
    "verse_id": 109,
    "translation": "ہۅنگنیو  کِنۍ  چھِ  سجدس  منٚز  پیٚتھ  وَدان۔  بیٚیہِ  چُھ  تِمن  قرآنِ  مجیدبوزنہٕ  سٍتۍ  عٲجزی  تہٕ  خشوع  پٲدٕ  سپدان۔  اللہ  تعالیٰ  سٕندیو  نامِ  پاکو  منٛزٕ  اوس  اللہ  زیادٕہ  معروف  و  مشہور۔  لفظِ  رحمان  سٍتۍ  ٲسۍ  کھٕرٛکھ  کھیوان  تہٕ  ژلان۔  چنانچہ  ییٚلہِ  تِم  نبی  کریم  سٕنزِ  زبانِ  مبارکہٕ  بوزان  ٲسۍ  لفظِ  رحمان،  تِم  ٲسۍ  دپان  زِ  حضرت  محمد  صلی  اللہ  علیہ  و سلم  کیازِ  چھُ  اَسہِ  خدایس  ورٲے  بیٚیَن  منگنس  منع  کران۔  پانہٕ  کیازِ  چھِ  خدایس  ورٲے  منگان،  أتی  سَپُد  یہِ  آیہ  کریم  نٲزل۔"
  },
  {
    "verse_id": 110,
    "translation": "توٚہۍ  فرمٲوِیوٗکھ  یارسول  اللہؐ،  اے  لوٗکو  توٚہۍ  مٔنگِو  اللہ  تعالیٰ  ہس  یا  اللہ  کٔرِتھ  نَتہٕ  یا  رحمان  کٔرِتھ  تٔمۍ  سُند  نامِ  پاک  ہیتھ،  ییٚمہِ  نامِ  پاک  سٍتۍ  تس  مٔنگِو  سُہ  گوٚو  تٔسۍ  منگُن۔  کیازِ  تس  چھِ  رٕتۍ  رٕتۍ  نامِ  پاک،  یِم  دۅشوے  نامِ  پاک  چھِ  اللہ  تہِ  رحمان  تہِ  تِموٕے  رٕتیو  نامِ  پاکو  أندرٕہ۔  اَتھ  منٛز  چھُنہٕ  شرکُک  کانہہ  تعلق،  ناوٕہ  وول  کُنُے،  ناو  چھِو  واریاہ۔  ییٚلہِ  نبی  کریم  صلی  اللہ  علیہ  و سلم  نٮ۪مازِ  أندرٕہ  بڈِ  بڈِ  قرآن  پران  ٲسۍ،  مشرک  ٲسۍ  قرآن  مجیدس  جبریلِ  امینس  بیٚیہِ  خداے  سٕندِس  تہٕ  سٲنس  نسبت  گستٲخی  کران  بیٚیہِ  یچھ  لفظ  استعمال  کران۔  اللہ  تعالیٰ  ہن  فرموو،  بیٚیہِ  حض  ٲسِو  یارسول  اللہ  نٮ۪مازِ  منٛز  بڈِ  بڈِ  قرآن  مجیدس  پران،  یُس  بوزنہٕ  سٍتۍ  مشرکن  یچھ  کتھہٕ  وورنُک  موقع  آسہِ  یِوان  ییٚمہِ  سٍتۍ  نٮ۪مازِ  گُزارن  دِل  مشوش  تہٕ  پریشان  آسہِ  سپدان۔  نہ  مَہ  ٲسِو  بالکل  لوٚت  لوٚت  پران  یُس  نہٕ  نٮ۪مازِ  گُزارن  تہِ  بوزُن  تگان  آسہِ،  اختیار  ٲسِو  کران  یِمن  دۅن  حالتن  منٛز  درمیٲنی  صورت  یعنی  نہ  زیادٕہ  بڈِ،  نہ  زیادٕہ  لۅتہِ،  ییٚمہِ  سٍتۍ  فٲیدٕہ  تہِ  آسہِ  واتان۔  مضر  تہ  نِشہِ  ٲسِو  بچان۔"
  },
  {
    "verse_id": 111,
    "translation": "بیٚیہِ  ٲسِو  علی  الاعلان  بیان  کران  کہ  سٲری  تعریف  اللہ  تعالیٰ  معبود  برحقس  یَس  نہٕ  اولاد  چھِ،  نہ  نیٚچِو  تہٕ  نہ  کورِ،  نہ  چھُ  تس  مُلکس  تہٕ  سلطنتس  اندر  کانٛہہ  تہِ  اَکھاہ  شریک،  تہٕ  نہ  چھےٚ  تس  کمزوری  سببہٕ  کٲنسہِ  مددگارٕہ  سٕنز  ضرورت،  بیٚیہِ  کٔرِو  حض  بیان  تسُند  تھزَر  تہٕ  بجر،  بوٚڈ  زٲنِیوٗن  سُے  یوت۔  حدیث  شریفس  منٛز  چھُ  آمُت  کہ  ییٚلہِ  تِہِندِس  خاندانس  یعنی  بنی  عبدالمطلبس  اندر  کٲنسہِ  لۅکٹِس  زیٚو  یِوان  ٲس،  کتھہٕ  اوس  ہیوان  کرنہِ،  تس  ٲسۍ  ہیٚچھہِ  ناوان  یۅہے  آیہ  کریمہ  ﴿۔۔۔۔۔۔﴾  رواہ  ابن  السنیی  فی  عمل  الیومِ  و  اللیلتہ۔"
  }
]