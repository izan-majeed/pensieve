[
  {
    "verse_id": 1,
    "translation": "اے  ایمان  والیو!  (پنٕنۍ)  وعدٕہ  کٔرِو  پوٗرٕ۔  تُہٕندِ  خٲطرٕ  (چِھ)  ژُزَنگۍ  (گاسہٕ  کھیٚنہٕ  وٲلۍ)  جانور  (یعنی  چاروٲے)  حلال  کرنہٕ  آمٕتۍ،  تِمَو  (جانورو)  وَرٲے  یُہُنٛد  بیان  تۅہیہِ  پیٚٹھ  برونٛہہ  کُن  کرنہٕ  یِیہ  (البتہ)  ییٚلہِ  تۆہۍ  احرام  کِس  حالتس  منٛز  ٲسِوٗ  شکار  زٲنۍ  زیٚو  نہٕ  حلال۔  بے  شک  یہِ  اللہ  تعالیٰ  یژھان  چُھ  حکم  چُھ  دِوان۔"
  },
  {
    "verse_id": 2,
    "translation": "اے  ایمان  والیو!اللہ  تعالیٰ  سٕنزن  نشٲنِیَن  مَہ  کٔرِو  بے٘  حُرمتی  تہٕ  نَہ  حرمت  (تہٕ  ادب)  والہ  ریتٕچ  (یعنی  ذوالقعدہ،  ذوالحجہ،  محرم  تہٕ  ماہِ  رجب  منٛزٕ  کُنہِ  ریٚتٕچ)  تہٕ  نَہ  حرم  کعبس  کُن  سوزنہٕ  آمتیٚن  قربٲنۍ  ہٕندیٚن  جانورن  ہٕنز،  تہٕ  نَہ  مکس  (منٛز)  اَننہٕ  ینہٕ  والیٚن  تِمن  جانورن  ہٕنز  یہِٕنٛزن  گردٔنیٚن  منٛز  علامتی  پٹہٕ  آسن،  تہٕ  نَہ  (مَہ  کٔرِو  بے  حرمتی)  حرمت  والہِ  گرُک  (یعنی  خانہ  کعبُک)  قصدکٔرِتھ  یِنہٕ  والیٚن  ہنٛز  (یعنی  تِہنٛدِمال  وجانچ  تہٕ  عزت  وآبروہٕچ،  تِکیازِ  یِم  چِھ  تِم  لُکھ)  یِم  پننِس  ربّ  سُنٛد  فضل  تہٕ  رضا  چِھ  ژھانڈان،  تہٕ  ییٚلہِ  تۆہۍ  احرام  کہ  حالت  نِشہِ  نیٚبر  نیٖرِو  پتہٕ  ہیٚکوِ  تۆہۍ  شکار  کٔرِتھ،تہٕ  تۅہیہِ  گژھیٚو  نہٕ  کُنہِ  قومٕچ  (یہِ)  دشمنی  زِ  تِمو  ٲسۍہَو  تۆہۍ  مسجد  حرام  (یعنی  خانہ  کعبہ  چہ  حٲضری)  نِشہِ  رُکٲوِمٕتۍ،اَتھ  کتھہِ  پیٚٹھ  ہٕس  دِنۍ  زِ  تۆہۍ  کٔرِو  (تِمن  سٍتۍ)  زیادتی،  بیٚیہِ  ٲسِونیکی  تہٕ  پرہیزگٲری  (ہٕنزن  کامیٚن)  منٛز  اَکھ  أکِس  مدد  کران  تہٕ  گناہ  تہٕ  ظلم  (چن  کامیٚن)  منٛز  مَہ  کٔرِو  اَکھ  أکِس  مدد  بیٚیہِ  روٗزِو  اللہ  تعالیٰ  ہس  کھۅژان۔  بے  شک  چُھ  اللہ  تعالیٰ  (نافرمٲنی  کرن  والیٚن)  سخت  سزا  دِنہٕ  وول۔"
  },
  {
    "verse_id": 3,
    "translation": "تۅہیہِ  پیٚٹھ  چُھ  مۅردار  (یعنی  شرعی  ذبح  وَرٲے  مرن  وول  جانور)  حرام  کرنہٕ  آمُت  بیٚیہِ  (بہاونہٕ  آمُت)  خون  بیٚیہِ  خنزیر  سُند  ماز،  بیٚیہِ  سُہ  (جانور)  یَس  پیٚٹھ  ذبح  کرنہٕ  وقتہٕ  غیراللہ  سُند  ناو  آسہِ  وَننہٕ  آمُت  تہٕ  ۂٹۍ  چیٖر  گٔژِھتھ  موٗدمُت  (جانور)  بیٚیہِ  (تیز  آلہٕ  ورٲے  کُنہِ  چیز  کہ)  ضربہٕ  سٍتۍ  موٗدمُت  بیٚیہِ  ہیٚرِ  پیٚٹھہٕ  بۅن  پیٚتھ  موٗدمُت  بیٚیہِ  (کٲنسہِ  ہیٚنگل  جانور  سٕنزِ)  ٹھۅلہِ  سٍتۍ  موٗدمُت،  بیٚیہِ  سُہ  (جانور)  یُس  دٔرِندن  آسہِ  چیٖرِتھ  کھیۆمُت،  تس  وَرٲے  یُس  (مرنہٕ  برونٛہہ)  تۅہیہِ  ذبح  کۆروون،  بیٚیہِ  (چُھ  سُہ  جانور  تہِ  حرام)  یُس  بٲطل  معبودن  ہٕندیٚن  تھانن  (یعنی  پۅتلیٚن  خٲطرٕ  مخصوص  کرنہٕ  آمتیٚن  قربان  گاہن)  پیٚٹھ  ذبح  آسہِ  کرنہٕ  آمُت،  بیٚیہِ  چُھ  یہ  (تہِ  حرام)  زِتۆہۍ  کٔرِو  پانٛسو  (یعنی  فال  کیو  تیٖرو)  ہٕندِ  ذریعہ  قٔسمتُک  حال  معلوم (یا  کٔرِو  حصہٕ  تقسیم)،  یِمہٕ  سارے  کامہِ  چھے٘  گناہ۔  اَز  سپٕدۍ  کٲفر  لُکھ  تُہٕندِ  دین  (کہ  غٲلب  یِنہٕ  کِنۍ  پننیٚو  ناپاک  اِرادو)  نِشہِ  مایوس،  لہٰذا  (اے  مسلمانو!)  تۆہۍ  مَہ  کھۆژِو  تِمن  تہٕ  صرف  ٲسِو  مے  کھۅژان۔  از  کۆر  مے٘  تُہٕندِ  خٲطرٕ  تُہُنٛد  دین  مکمل  تہٕ  تۅہیہِ  پیٚٹھ  کٔرٕم  پنٕنۍ  نعمت  پوٗرٕ  تہٕ  تُہٕندِ  خٲطرٕ  کۆرُم  اسلام  (بطور)  دین  (یعنی  مکمل  نظام  حیات  کہ  حیثیت)  پسند۔  وۅنۍ  ہرگاہ  کانٛہہ  شخص  بۅچھہِ  (تہٕ  تریشہِ)  ہٕندِ  س  شدّتس  منٛز  اضطرٲری  (یعنی  انتہٲیی  مجبوری  ہٕندِس)  حالتس  واتہِ  (ییٚمہِ  شرطہٕ  سان  زِ)  گناہس  کُن  گژِھہ  نہٕ  مٲیِل  سپدن  وول  آسُن  (یعنی  حرام  چیز  کھیٚیہِ  نہٕ  گناہ  کہ  رغبت  کِنۍ)  تیٚلہِ  چُھ  بے  شک  اللہ  تعالیٰ  سیٚٹھاہ  بخشن  وول  واریاہ  مہربان۔"
  },
  {
    "verse_id": 4,
    "translation": "لُکھ  چِھو  تۅہیہِ  سوال  کران  زِ  تِہِندِ  خٲطرٕ  کم  چیز  چِھ  حلال  کرنہٕ  آمٕتۍ،  تۆہۍ  فرمٲوِو  (تِمن)  زِ  تُہٕنٛدِ  خٲطرٕ  چِھ  پاک  چیز  حلال  کرنہٕ  آمٕتۍ  تہٕ  تِم  شکٲرۍ  جانوریِم  تۅہیہِ  شکارس  پتہٕ  دَونٲوِتھ  تِتھہٕ  پٲٹھۍ  کھتہِ  چھۅہوکھ  کٔڑِمٕتۍ  زِ  تۆہۍ  چِھو  تِمن  (شکارکرنٕکۍ  تِم  طریقہٕ)  ہیٚچھناوان  یِم  تۆہۍاللہ  تعالیٰ  ہن  چِھو  ہیٚچھنٲوِمٕتۍ،لہٰذا  کھیٚیِو  تۆہۍ  تَمہِ  (شکارٕ)  منٛزٕ  (تہِ)  یُس  تِم  (شکٲرۍ  جانور)  تُہٕندِ  خٲطرٕ  (مٲرِتھ)  رُکٲوِتھ  تھاوَن  تہٕ  (شکارس  پیٚٹھ  یلہٕ  تراونہٕ  وقتہٕ)  ٲسِو  تس  (شکٲرۍ  جانورس)  پیٚٹھ  اللہ  تعالیٰ  سُنٛد  ناوہیٚوان  بیٚیہِ  روٗزِواللہ  تعالیٰ  ہس  کھۅژان۔  بے  شک  چُھ  اللہ  تعالیٰ  حسابس  منٛز  جلدی  کرن  وول۔"
  },
  {
    "verse_id": 5,
    "translation": "اَز  آے  تُہٕندِ  خٲطرٕ  پاک  چیز  حلال  کرنہٕ،  تہٕ  تِمن  لُکن  ہُنٛد  ذبح  کرنہٕ  آمُت  (تہِ)  یِمن  (الہٲمی)  کتاب  دِنہٕ  آیہِ  چُھ  تُہٕندِ  خٲطرٕ  حلال  تہٕ  تُہُنٛد  ذبح  کرنہٕ  آمُت  چُھ  تِہِندِ  خٲطرٕ  حلال،  تہٕ  (یِتھے  پٲٹھۍ)  پاک  دامن  مسلمان  خاتونہ  تہٕ  تِمَو  لُکو  منٛزٕ  پاک  دامن  خاتونہ  یِمن  تۅہیہِ  برونٛہہ  کتاب  ٲس  دِنہٕ  آمٕژ  (چھے٘  تُہٕندِ  خٲطرٕ  حلال)  ییٚلہِ  زن  تۆہۍ  تِمن  تِہِندۍ  مَہر  ادا  کٔرِو  (مگر  شرط)  یہِ  زِتۆہۍ  بٔنوِ  (تِمہٕ)  نکاح  کِس  گنڈس  منٛز  اَنن  وٲلۍ  (عزتٕکۍ  رٲچھدر)  نَہ  کہ  (محض  تۯیش  ہۆمراونہٕ  خٲطرٕ)  اعلٲنیہ  بدکٲری  کرن  وٲلۍ  تہٕ  نَہ  ژوٗرِ  پٲٹھۍ  ٲشنٲیی  کرن  وٲلۍ،  تہٕ  یُس  شخص  (اللہ  تعالیٰ  سٕندیٚن  احکامن  پیٹھ)  ایمان  (اَننہٕ)  نِشہِ  انکار  کرِ  تیٚلہِ  گٔیہِ  تٔمۍ  سٕنز  سٲرٕے  عمل  برباد  تہٕ  سُہ  آسہِ  ٲخرتس  منٛز  (تہِ)  خسارٕہ  تُلن  والیو  منٛزٕ۔"
  },
  {
    "verse_id": 6,
    "translation": "اے  ایمان  والیو!  ییٚلہِ  (تۅہیہِ)  نمازِ  خٲطرٕ  کھڑا  (سپدنُک  اِرادٕہ)  آسہِ  تیٚلہِ  چھٔلِو  (وضو  خٲطرٕ)  پنٕنۍ  بُتھۍ  تہٕ  پنٕنۍ  اَتھہٕ  کھۅنوَٹو  سان  تہٕ  پننیٚن  کلن  کٔرِو  مسح  تہٕ  پنٕنۍ  کھۅر  (تہِ  چھٔلِو)  گۅڈَو  سان،  تہٕ  اگر  تۆہۍ  جنابت  کِس  حالتس  منٛز  چِھوتیٚلہِ  سپدِو  (غسل  کٔرِتھ)  اصل  پٲٹھۍ  پاک،  تہٕ  ہرگاہ  تۆہۍ  بیمار  چِھو  یا  سفرس  منٛز  چِھو  یا  تۅہیہِ  منٛزٕ  آسہِ  کانٛہہ  رفع  حاجت  نِشہِ  (بیت  الخلأ  پیٚٹھہٕ  فٲرغ  سپدِتھ)  آمُت  یا  تۅہیہِ  آسیٚو  زنانن  سٍتۍ  قربت  (صحبت)  کٔرمٕژ  پتہٕ  میلہِ  نہٕ  تۅہیہِ  آب  تیٚلہِ  ٲسِو  (اَتھ  صورتس  منٛز)  پاک  میٚژِ  سٍتۍ  تیمم  کران۔  (تیمم  چُھ  یہِ  زِ)  اَمہِ  (پاک  میٚژِ)  سٍتۍ  کٔرِو  پننیٚن  بُتھیٚن  تہٕ  پننیٚن  (پوٗرٕ)  اَتھن  مسح۔  اللہ  تعالیٰ  چُھنہٕ  یژھان  زِ  سُہ  کرِ  تۅہیہِ  پیٚٹھ  کُنہِ  قٔسمٕچ  سختی  البتہ  چُھ  سُہ  (یہِ)  یژھان  زِ  تۅہیہِ  کریو  پاک  تہٕ  تۅہیہِ  پیٚٹھ  کرِ  پنٕنۍ  نعمت  پوٗرٕ  تاکہ  تۆہۍ  بٔنوِ  شکر  گزار۔"
  },
  {
    "verse_id": 7,
    "translation": "تہٕ  اللہ  تعالیٰ  سٕنز  (سۅ)  نعمت  کٔرِو  یاد  یۅسہٕ  تۅہیہِ  پیٚٹھ  (کرنہٕ  آمٕژ)  چھے٘  تہٕ  تٔمۍ  سُنٛد  وعدٕہ  (تہِ  کٔرِو  یاد)  یُس  تٔمۍ  تۅہیہِ  (پۅختہٕ  پٲٹھۍ)  ہیۆتمُت  اوسنَو  ییٚلہِ  زن  تۅہیہِ  (اقرار  کٔرِتھ)  وۆنمُت  اوسُو  زِ  اَسہِ  بوٗز  (اللہ  تعالیٰ  سُنٛدحکم)  تہٕ  اَسہِ  کٔر  (تٔمۍ  سٕنز)  اطاعت،  بیٚیہِ  روٗزِو  اللہ  تعالیٰ  ہس  کھۅژان،  بے  شک  چُھ  اللہ  تعالیٰ  سیٖنن  ہٕنزٕ  ن  (کھٔٹِتھ  تھاونہٕ  آمژن)  کتھن  وارٕ  پٲٹھۍ  زانان۔"
  },
  {
    "verse_id": 8,
    "translation": "اے  ایمان  والیو!  اللہ  تعالیٰ  سٕندِ  خٲطرٕ  مضبوطی  سان  قٲیِم  روٗزِتھ  بٔنوِ  انصافس  پیٚٹھ  مبنی  گوٲہی  دِنہٕ  وٲلۍ  تہٕ  کُنہِ  قومٕچ  سخت  دشمنی  (تہِ)  گژِھہ  نہٕ  تۅہیہِ  اَتھ  کتھہِ  پیٚٹھ  ہٕس  دِنۍ  زِتۆہۍ  کٔرِو  نہٕ  (تتھ  قومس  سٍتۍ)  عدل۔عدل  ٲسِو  کران  (زِ)  سُہ  چُھ  پرہیزگٲری  سیٚٹھاہ  نکھہٕ،  تہٕ  اللہ  تعالیٰ  ہس  ٲسِو  کھۅژان!  بے  شک  چُھ  اللہ  تعالیٰ  تُہٕنزو  کامیو  نِشہِ  وارٕپٲٹھۍ  خبردار۔"
  },
  {
    "verse_id": 9,
    "translation": "اللہ  تعالیٰ  ہن  چُھ  تِتھیٚن  لُکن  یِمَو  ایمان  اۆن  تہٕ  نیک  عمل  روٗدۍ  کران  وعدٕہ  کورمُت  (زِ)  تِہِندِ  خٲطرٕ  چھے٘  بخشش  بیٚیہِ  چُھ  بۆڈ  اجر۔"
  },
  {
    "verse_id": 10,
    "translation": "تہٕ  یِمَو  لُکو  کفر  کۆر  تہٕ  سانیٚن  آیاتن  کۆرُکھ  انکار  تِمے  لُکھ  چِھ  جہنمی  (تَتھ  منٛز  دزن  وٲلۍ)۔"
  },
  {
    "verse_id": 11,
    "translation": "اے  ایمان  والیو!تۆہۍ  کٔرِواللہ  تعالیٰ  سُنٛد  (سُہ)  انعام  یاد  (یُس)  تۅہیہِ  پیٚٹھ  سپُد  ییٚلہِ  (کفار)  قومن  یہِ  اِرادٕہ  کۆرزِپنٕنۍ  اَتھہٕ  تُلن  (قتل  و  ہلاکت  خٲطرٕ)  تۅہیہِ  پیٚٹھ،  پتہٕ  رُکٲوۍاللہ  تعالیٰ  ہن  تِہِندۍ  اَتھہٕ  تۅہیہِ  نِشہِ  تہٕ  اللہ  تعالیٰ  ہس  روٗزِو  کھۅژان،  بیٚیہِ  پَزِ  باایمانن  اللہ  تعالیٰ  سٕے  پیٚٹھ  بھروسہ  تھاوُن۔"
  },
  {
    "verse_id": 12,
    "translation": "تہٕ  بے  شک  ہیۆت  اللہ  تعالیٰ  ہن  بنی  اسرٲییلن  پۅختہٕ  وعدٕہ  تہٕ  (اَمہِ  کہ  تعمیل،  نفاذ  تہٕ  نگہبٲنی  خٲطرٕ)  کٔرۍ  اَسہِ  تِمَو  منٛزٕ  باہ  سردار  مقرر،  تہٕ  اللہ  تعالیٰ  ہن  فرموو  (بنی  اسرٲییلن)  زِ  بہٕ  چُھس  تۅہیہِ  سٍتۍ  (یعنی  میون  خصوصی  مدد  تہٕ  نصرت  روزِ  تۅہیہِ  سٍتۍ)،  اگر  تۅہیہِ  نماز  قٲیِم  تھاوٕو  تہٕ  تۆہۍ  روٗدِوزکوٰۃ  دِوان  تہٕ  میانیٚن  رسولن  پیٚٹھ  روٗدِو  (ہمیشہ)  ایمان  انان  تہٕ  تِمن  (ہٕندِس  پیغمبرانہٕ  مِشنس)  روٗدِو  مددکران  تہٕ  اللہ  تعالیٰ  ہس  روٗدِو  (تٔمۍ  سٕندِس  دین  کِس  حمایتس  تہٕ  کامیاب  کرنس  منٛز  مال  خرچ  کٔرِتھ)  قرض  حسن  دِوان  تیٚلہِ  مِٹاوٕ  بہٕ  تۅہیہِ  نِشہِ  تُہٕندۍ  گناہ  ضرور  تہٕ  تۆہۍ  کرو  یقینا  تِتھیٚن  جنتن  منٛز  دٲخل  یِمن  بٔنۍ  کِنۍ  کۅلہٕ  چھے٘  جٲری۔  تَمہِ  پتہٕ  ییٚمۍ  أکۍ  (تہِ)  تۅہیہِ  منٛزٕ  کفر  (یعنی  وعدس  خلاف)  کۆرتیٚلہِ  ڈۆل  سُہ  بے  شک  سیٚزِ  وَتہِ  نِشہِ۔"
  },
  {
    "verse_id": 13,
    "translation": "پتہٕ  کٔر  اَسہِ  تِہِندِ  پننہِ  وعدٕہ  پھُٹراونہٕ  کِنۍ  تِمن  پیٚٹھ  لعنت  (یعنی  تِم  گٔے  سانہِ  رحمت  نِشہِ  محروم)،  تہٕ  اَسہِ  کٔرۍ  تِہِندۍ  دِل  سخت  (یعنی  تِم  گٔے  ہدایت  نِشہِ  تہٕ  اثر  رٹنہٕ  نِشہِ  محروم،  تِکیازِ)  تِم  لُکھ  چِھ  (اللہ  تعالیٰ  سٕنزِ  کتابِہ  ہٕنٛدۍ)  کلمات  تِہِندیو  (صحیح)  مقامو  نِشہِ  بدلاوان  تہٕ  تَمُی٘ک  (یعنی  رہنمٲیی  ہُنٛد)  اکھ  (بۆڈ)  حصہٕ  چُھکھ  مشِتھ  گۆمُت  ییٚمٕچ  تِمن  نصیحت  ٲس  آمٕژ  کرنہٕ،  تہٕ  تۆہۍ  روٗزِوہمیشہ  تِہِندِس  کُنہِ  نَتہٕ  کُنہِ  خیانتس  پیٚٹھ  باخبر  سپدان  مگر  تِمَو  منٛزٕ  کینٛژھو  وَراے  (یِمَو  ایمان  چُھ  اۆنمُت)  لہٰذا  کٔرِو  تۆہۍ  تِمن  معاف  تہٕ  بیٚیہِ  کٔرِو  درگزر،  بے  شک  چُھ  اللہ  تعالیٰ  احسان  کرن  والیٚن  پسند  کران۔"
  },
  {
    "verse_id": 14,
    "translation": "تہٕ  اَسہِ  اوس  تِمن  لُکن  (تہِ  اَمی  قٔسمُک)  وعدٕہ  ہیۆتمُت  یِم  ونان  چِھ،  أسۍ  چِھ  نصاریٰ،  پتہٕ  کۆر  تِمَو  (تہِ)  تَمہِ  (رہنمٲیی)  منٛز  اَکھ  (بۆڈ)  حصہٕ  فراموش  ییٚمِچ  تِمن  نصیحت  ٲس  کرنہٕ  آمٕژ۔  لہٰذا  تۯٲو  اَسہِ  (اَمہِ  وعدٕہ  خلٲفی  ہٕندِ  بٲعث)  تِمن  درمیان  دشمنی  تہٕ  کینہٕ  قیامت  کِس  دۅہس  تام،  تہٕ  عنقریب  کرِتِمن  اللہ  تعالیٰ  تِمن  (عملن  ہٕندِ  پزرٕ)  نِشہِ  باخبر  یِمہٕ  تِم  کران  ٲسۍ  روزان۔"
  },
  {
    "verse_id": 15,
    "translation": "اے  اہلِ  کتاب!  بے  شک  چُھ  تۅہیہِ  نِشہِ  سٲنۍ  (ییٚمۍ)  رسولن  تشریف  اۆنمُت  یِم  تُہٕندِ  خٲطرٕ  واریاہ  تِمہٕ  کتھہٕ  (واضح  پٲٹھۍ)  ظٲہر  چِھ  کران  یِمہٕ  تۆہۍ  کتابِہ  منٛز  کھٔٹِتھ  ٲسۍوٕ  تھاوان  تہٕ  (تُہٕنزو)  واریاہَو  کتھَو  نِشہِ  چِھ  درگزر  (تہِ)  فرماوان۔  بے  شک  چُھ  تۅہیہِ  نِشہِ  اللہ  تعالیٰ  سٕندِ  طرفہٕ  اکھ  نور  (یعنی  حضرت  محمد  صلی  اللہ  علیہ  وسلم)  آمُت  بیٚیہِ  اَکھ  روشن  کتاب  (یعنی  قرآن  مجید)۔"
  },
  {
    "verse_id": 16,
    "translation": "اللہ  تعالیٰ  چُھ  اَمہِ  ذریعہ  تِمن  لُکن  یِم  تٔمۍ  سٕندِ  س  رضاہس  تٲبع  چِھ،  سلامتی  ہٕنزن  وَتن  ہُنٛد  ہدایت  فرماوان  تہٕ  تِمن  چُھ  پننہِ  حکمہٕ  سٍتۍ  (کفرتہٕ  جہالت  چو)  اَنہِ  گٹَو  منٛزٕ  کٔڈِتھ  (ایمان  تہٕ  ہدایت  کِس)  گاشس  کُن  نِوان  بیٚیہِ  چُھ  تِمن  سیٚزِ  وَتہِ  کُن  ہدایت  فرماوان۔"
  },
  {
    "verse_id": 17,
    "translation": "بے  شک  کۆر  تِمَو  لُکو  کفر  یِم  ونان  چِھ  زِ  یقینا  چُھ  مسیح  ابن  مریم  (مٕے)  خداے،تۆہۍ  فرمٲوِو،  پتہٕ  کُس  چھ  (تِیُتھ  شخص)  یُس  اللہ  تعالیٰ  سٕند  (مشیت  منٛزٕ)  کُنہِ  چیزُک  مٲلک  آسہِ  ؟  اگر  سُہ  اَمہِ  کتھہِ  ہُنٛدارادٕہ  فرماوِ  زِ  مسیح  ابن  مریمس  تہٕ  تٔمۍ  سٕنزِ  ماجہِ  تہٕ  تمام  زمین  (کیٚن  روزن)  والیٚن  کرِ  ہلاک  (تیٚلہِ  کُس  ہیٚکہِ  تٔمۍ  سٕندِس  فٲصلس  خلاف  تِمن  بچٲوِتھ)  تہٕ  آسمانن  ہنٛز  تہ  زمینچ  تہٕ  یُس  (کاینات)  یِمن  دۅن  درمیان  چُھ  تمچ  (یعنی  تمہ  سارے  کُنِچ)  بادشاہی  چھے٘  اللہ  تعالیٰ  سٕندی  خٲطرٕ۔  یہِ  سُہ  یژھان  چُھ  پٲدٕ  چُھ  کران  تہٕ  اللہ  تعالیٰ  چُھ  پۯتھ  چیزس  پیٚٹھ  قدرت  تھاوان۔"
  },
  {
    "verse_id": 18,
    "translation": " تہٕ  یہودیٚوتہٕ  نصاریٰ  ہَو  وۆن،أسۍ  چِھ  اللہ  تعالیٰ  سٕندۍ  نیٚچِوۍ  بیٚیہِ  چِھ  تٔمۍ  سٕندۍ  ٹٲٹھۍ۔  تۆہۍ  فرمٲوِو،  (اگر  تُہٕنز  کتھ  صحیح  چھے٘)  تیٚلہِ  کیازِ  چُھ  سُہ  تُہٕندیٚن  گناہن  پیٚٹھ  تۅہیہِ  عذاب  دِوان  بلکہ  (حقیقت  چھے٘  یہِ  زِ)  یِم  (مخلوقات)  اللہ  تعالیٰ  ہن  پٲدٕ  چِھ  کٔرِمٕتۍ  تۆہۍ  (تہِ)  چِھوتِمو  (ے)  منٛزٕ  بشر  (یعنی  انسانن  ہٕندیٚن  باقی  طبقن  ہٕندۍ  پٲٹھۍ  چِھو  تۆہۍ  تہِ)،  سُہ  یَس  ییٚژِھہ  تس  چُھ  مغفرت  کران  تہٕ  یَس  ییٚژِھہ  تس  چُھ  عذاب  دِوان،  تہٕ  آسمانن  ہنٛز  تہٕ  زمینچ  تہٕ  یۅسہٕ  (کاینات)  یِمن  دۅن  درمیان  چھے٘  (سارِچی)  بادشاہی  چھے٘  اللہ  تعالیٰ  سٕندی  خٲطرٕ تہٕ  تٔسۍ  کُن  پھیٖرِتھ  چُھ  (پۯتھ  کٲنسہِ)  گژُھن۔"
  },
  {
    "verse_id": 19,
    "translation": "اے  اہل  کتاب!  بے  شک  چُھ  تۅہیہِ  نِشہِ  سٲنۍ  (ییٚمۍآخرالزمان)  رسولن  (صلی  اللہ  علیہ  وسلم)  پیغمبرن  ہٕندِیِنُک  (سلسلہ)  ژھیٚننہٕ  (کِس  موقعس)  پیٚٹھ  تشریف  اۆنمُت،  یِم  تُہٕندِ  خٲطرٕ  (سٲنۍ  احکام)  ویژھنٲوِتھ  چِھ  واضح  کران،  (اَمہِ  موجوب)  زِ  تۆہۍ  ؤنِو  (عذر  کٔرِتھ  یہِ)  زِ  اَسہِ  نِشہِ  نَہ  اوس  کانٛہہ  خوش  خبر  بوزناون  وول  آمُت  تہٕ  نَہ  اوس  کھۅژناون  وول  آمُت۔  (وۅنۍ  چُھ  تُہُنٛد  یہِ  عذر  تہِ  ختم  گۆمُت  تِکیا  زِ)  بے  شک  چُھ  تۅہیہِ  نِشہِ  (ٲخری)  خوش  خبر  بوزناون  وول  تہٕ  کھۅژناون  وول  (تہِ)  آمُت،  تہٕ  اللہ  تعالیٰ  چُھ  پۯتھ  چیزس  پیٚٹھ  قدرت  تھاوان۔"
  },
  {
    "verse_id": 20,
    "translation": "تہٕ  (سُہ  وقت  تہِ  کٔرِو  یاد)  ییٚلہِ  موسیٰ  ہن  (علیہ  السلام)  پننِس  قومس  وۆن  اے  میانہِ  قومہٕ!  تۆہۍ  کٔرِو  پانس  پیٚٹھ  اللہ  تعالیٰ  سُنٛد  (کرنہٕ  آمُت)  سُہ  انعام  یاد  ییٚلہِ  تٔمۍ  تۅہیہِ  منٛز  انبیأ  پٲدٕ  کٔرۍ  تہٕ  تۆہۍ  بنٲوِنَو  بادشاہ  تہٕ  تۅہیہِ  کۆرنَو  تہِ (کینٛژھاہ) عطا  یہِ (تُہٕندِس  زمانس  منٛز)  تمام  جہانو  منٛزٕ  کٲنسہِ  اوسُن  نہٕ  دِیُتمُت۔"
  },
  {
    "verse_id": 21,
    "translation": "اے  میانہِ  قومہٕ!  (ملک  شام  یا  بیت  المقدس  کِس)  تَتھ  مقدس  سر  زمینس  منٛز  گٔژِھو  دٲخل  یُس  اللہ  تعالیٰ  ہن  تُہٕندِ  خٲطرٕ  چُھ  لیۆکھمُت  تہٕ  پننہِ  پُشت  کِنۍ  پھیٖرۍ  زیٚو  نہٕ  (واپس)  نَتہٕ  پھیٖرِو  تۆہۍ  خسارٕہ  لد  بٔنتِھ  واپس۔"
  },
  {
    "verse_id": 22,
    "translation": " تِمَو  وۆن  (درجواب)،  اے  موسیٰ!  اَتھ  منٛز  چِھ  زبردست  (ظالم)  لُکھ  (روزان)  تہٕ  أسۍ  اَژو  نہٕ  ہرگز  اَتھ  منٛز  تۆت  تام  زِ  تِم  نیٖرِن  اَمہِ  (زمین)  منٛزٕ،  آ،  ہرگاہ  تِم  اَتہِ  نیرن  تیٚلہِ  اَژو  ضرور  أسۍ  اَتھ  منٛز۔"
  },
  {
    "verse_id": 23,
    "translation": " تِمَو  (کینٛژھو)  لُکو  منٛزٕ  یِم  (اللہ  تعالیٰ  ہس)  کھۅژان  ٲسۍ  وۆن  (تِتھیٚو)  دۅیَو  شخصو  یِمن  پیٚٹھ  اللہ  تعالیٰ  ہن  انعام  اوس  فرموومُت  (لٔگۍپننِس  قومس  وَننہِ،)  تۆہۍ  أژِو  یِمن  لُکن  پیٚٹھ  (خوفہٕ  وَرٲے  حملہٕ  کران  کران  شہر  کہ) دروازٕہ  کِنۍ،  پتہٕ  ییٚلہِ  تۆہۍ  اَتھ  (دروازس)  اندرأژِو،یقینا  گٔژِھو  تیٚلہِ  تۆہۍ  غٲلب،  بیٚیہِ  کٔرِو  اللہ  تعالیٰ  سٕے  پیٚٹھ  توکل  بشرطیکہ  تۆہۍ  چِھو  ایمان  وٲلۍ۔"
  },
  {
    "verse_id": 24,
    "translation": " تِمَو  وو٘ن،اے  موسیٰ!  یو٘ت  تام  تِم  لُکھ  اَتھ  (سرزمینس)  منٛز  چِھ  أسۍ  اَژونہٕ  ہرگز  تہِ  زانٛہہ  اَتھ  منٛز،  لہٰذا  گژھ  ژٕ  تہٕ  بی٘یہِ  چون  ربّ  (یِکہٕ  وَٹہٕ)  تہٕ  کٔرِو  جنگ،  أسۍچِھ  یی٘تی  بِہتھ۔"
  },
  {
    "verse_id": 25,
    "translation": "موسیٰ  ہن  (علیہ  السلام)  کۆر  عرض،ا  ے  میانہِ  ربّہٕ!  مے٘  چُھنہٕ  پننِس  ذاتس  تہٕ  پننِس  بٲیِس  (ہارون  علیہ  السلام)  ورٲے  (کٲنسہِ  پیٚٹھ)  اختیار،  وۅنۍکر  ژٕاَسہِ  تہٕ  (اَتھ)  نافرمان  قومس  درمیان  (پننہِ  حکمہٕ  سٍتۍ)  جدٲیی۔  "
  },
  {
    "verse_id": 26,
    "translation": "(ربّن)  فرمووکھ،  وۅنۍ  چھے٘  یہِ  (سرزمین)  یِمن  (نافرمان)  لُکن  پیٚٹھ  ژتجہن  ؤرِیَن  تام  حرام  کرنہٕ  آمٕژ،یِم  لُکھ  روزن  زمینس  منٛز  (پریشانِ  حال)  ہٹرِ  ہٹرِ  پھیران،  لہٰذا  (اے  موسیٰ!  وۅنۍ)  کٔرِۍزِنہٕ  اَتھ  نافرمان  قومس  (یعنی  امہ  کِس  عبرت  ناک  حالس)  پیٚٹھ  افسوس۔"
  },
  {
    "verse_id": 27,
    "translation": "(اے  نبی  مکرم!) تۆہۍ  بوزنٲوِیوٗکھ  یِم  لُکھ  آدم  (علیہ  السلام)  سٕندیٚن  دۅن  فرزندن  ہنٛز  (ہابیلنۍ  تہٕ  قابیلنۍ)  خبر  یۅسہٕ  بالکل  پٔز  چھے٘  ییٚلہِ  دۅشوٕیَو  (اللہ  تعالیٰ  سٕندِس  دربارس  منٛزاَکھ  اَکھ)  قربٲنی  پیش  کٔر،  پتہٕ  آیہِ  تِمَو  منٛزٕ  أکِس  (ہابیل)  سٕنز  قبول  کرنہٕ  تہٕ  دۆیِمِس  (قابیلس)  نِشہِ  آیہِ  نہٕ  قبول  کرنہٕ،  پتہٕ  وۆن  أمۍ  (قابیلن  ہابیلس  حسدٕ  سان  تہٕ  انتقام  سان)،  بہٕ  کرَتھ  ژٕ  ضرور  قتل،  تٔمۍ  (ہابیلن)  وۆنُس  (درجواب)،  بے  شک  چُھ  اللہ  تعالیٰ  پرہیزگارَو  نِشی  (نیاز)  قبول  کران۔"
  },
  {
    "verse_id": 28,
    "translation": "ہرگاہ  ژٕ  پَنُن  اَتھہٕ  مے٘  قتل  کرنہٕ  خٲطرٕ  مے٘  پیٚٹھ  تُلکھ،  (اَمہِ  پتہٕ  تہِ)  تُلہ  نہ  بہٕ  پَنُن  اَتھہٕ  ژٕ  قتل  کرنہٕ  خٲطرٕ  ژے٘  کُن  تِکیازِ  بہٕ  چُھس  اللہ  تعالیٰ  ہس  کھۅژان  یُس  تمام  عالمن  ہنٛد  پروردگار  چُھ۔"
  },
  {
    "verse_id": 29,
    "translation": "بہٕ  چُھس  یژھان  (زِ  میانہِ  سٍتۍ  گٔژھ  نہٕ  کانٛہہ  زیادتی  سپدٕنۍ  تہٕ)  می٘ون  (مارنُک)  گناہ  تہٕ  چون  پَنُن  (پٔتِم)  گناہ  (ییٚمہِ  کِنۍ  چٲنۍ  قربٲنی  نامنظور  سپٕز  سورُے)  کر  ژٕے  حٲصل،  پتہٕ  بَنَکھ  ژٕ  جہنم  گارو  منٛزٕ  تہٕ  یۅہے  چُھ  ظٲلمن  ہُنٛد  سزا۔"
  },
  {
    "verse_id": 30,
    "translation": "پتہٕ  بنوو  تٔمۍ  (قابیل)  سٕندۍ  نفسن  تٔمۍ  سٕندِ  خٲطرٕ  پننِس  بٲیِس  (ہابیل)  سُنٛد  قتل  آسان  (تہٕ  خۅش  کروُن)۔  تہٕ  تٔمۍ  کۆر  سُہ  قتل۔  لہٰذا  بنیاو  سُہ  خسارٕہ  تُلن  والیو  منٛزٕ۔"
  },
  {
    "verse_id": 31,
    "translation": "پتہٕ  سوٗز  اللہ  تعالیٰ  ہن  اَکھ  کاوییٚمۍ  زمین  لٲج  تچِھنۍ  تاکہ  تس  ہاوِ  زِ  سُہ  کِتھہٕ  پٲٹھۍ  تھاوِ  پننِس  بٲے  سٕنز  لاش  کھٔٹِتھ،  (یہِ  وُچِھتھ)  وۆن  تٔمۍ،  ہاے  افسوٗس!  کیا  بہٕ  ہیۆکُس  نا  أمِس  کاوس  ہیوٗ  تہِ  بٔنتِھ  زِ  پننِس  بٲے  سٕنز  لاش  تھاوہا  کھٔٹِتھ،  لہٰذا،  بنیاو  سُہ  پشیمان  گژھن  والیٚو  منٛزٕ۔"
  },
  {
    "verse_id": 32,
    "translation": "اَمی  وجہ  کِنۍ  اوس  اَسہِ  بنی  اسرٲییلس  پیٚٹھ  (نٲزل  کرنہٕ  آمتِس  توراتس  منٛز  یہِ  حکم)  لیۆکھمُت  زِ  ییٚمۍ  کانٛہہ  شخص  بغیرقصاص  یا  زمینس  منٛز  فساد  تُلنہٕ  (کہ  سزا)  رۆستُے  (ناحق)  قتل  کۆرتیٚلہِ  زنتہٕ  تٔمۍ  (معاشرٕکۍ)  تمام  لُکھ  کٔرۍ  قتل  تہٕ  ییٚمۍ  سُہ  (ناحق  مرنہٕ  نِشہِ  بچٲوِتھ)  زندٕہ  تھوو  تیٚلہِ  زنتہٕ  تٔمۍ  (معاشرٕکۍ)  تمام  لُکھ  زندٕہ  تھٲوۍ  (یعنی  تٔمۍ  بچوو  انسٲنی  حیاتُک  اجتمٲعی  نظام)،  تہٕ  بے  شک  آے  یِمن  نِشہِ  سٲنۍ  رسول  ٹاکارٕہ  نشٲنِیہِ  ہیٚتھ،  اَمہِ  پتہٕ  (تہِ)  چِھ  یِمَو  منٛزٕ  اکثر  لُکھ  پٔزۍپٲٹھۍ  زمینس  منٛز  حدٕ  نیرن  وٲلۍ۔"
  },
  {
    "verse_id": 33,
    "translation": "بے  شک  یِم  لُکھ  اللہ  تعالیٰ  ہس  تہٕ  تٔمۍ  سٕندِس  رسولس  سٍتۍ  جنگ  چِھ  کران  تہٕ  زمینس  منٛز  چِھ  فساد  تُلان  تُلان  پھیران  (یعنی  مسلمانن  منٛز  چِھ  خون  ریزی،لوٹ  کھسوٗٹ،  ڈاکہٕ  زنی،  دہشت  گردی  تہٕ  قتلِ  عامُک  اَتُرکران)  تِہُنٛد  سزا  چُھ  یۅہے  زِ  تِم  گژھن  قتل  یِنۍ  کرنہٕ  یا  گژھن  پھَہہِ  کھالنہٕ  یِنۍیا  گژھن  تِہِندۍ  اَتھہٕ  تہٕ  تِہِندۍ  کھۅر  مخالف  اَندَو  ژٹنہٕ  یِنۍ  یا  گژھن  (وطنہٕ  کِس)  زمینس  (منٛز  پھیرنہٕ)  نِشہِ  دور  (یعنی  ملک  بدر  یا  قٲد)  کرنہٕ  یِنۍ۔  یہِ  چھے٘  (اَکہِ  اندٕ)  تِہِندِ  خٲطرٕ  دنیاہس  منٛز  رسوٲیی  تہٕ  تِہِندِ  خٲطرٕ  چُھ  ٲخرتس  منٛز  (تہِ)  بۆڈ  عذاب۔"
  },
  {
    "verse_id": 34,
    "translation": "مگر  یِمَو  لُکوٗ  اَمہِ  برونٛہہ  زِتۆہۍ  کٔرۍہوٗکھ  تِم  قابوٗ  توبہٕ  کۆر  تیٚلہِ  زٲنِو  زِ  اللہ  تعالیٰ  چُھ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 35,
    "translation": "اے  ایمان  والیو!  اللہ  تعالیٰ  ہس  روٗزِو  کھۅژان  تہٕ  تٔمس  (سندس  دربارس)  تام  (واتنُک  تہٕ  نزدیکی  ہُنٛد)  کرو  وسیلہ  تلاش  تہٕ  تٔمۍ  سٕنزِ  وَتہِ  منٛز  کٔرِو  جہاد  تاکہ  تۆہۍ  لٔبِو  فلاح۔"
  },
  {
    "verse_id": 36,
    "translation": "بے  شک  یِم  لُکھ  کفرچِھ  کران  اگرتِمن  نِشہِ  تہِ  سورُے  (مال  ومتاع  تہٕ  خزانہٕ  موجود)  آسہِ  یہِ  روے  زمینس  منٛز  چُھ  بلکہ  تَتھ  سٍتۍ  بیٚیہِ  تیوٗتاہ  (تہِ)  تاکہ  تِم  دِن  تہِ  قیامت  کہ  دۅہ  کہ  عذاب  نِشہِ  (نجات  خٲطرٕ)  فدیس  (یعنی  پَنُن  زُو  مۅکلاونہٕ  کِس  بدلس)  منٛز،  (تہِ  سورُے  تہِ)  یِیہِ  نہٕ  تِمن  نِشہِ  قبول  کرنہٕ  تہٕ  تِہِندِ  خٲطرٕ  چُھ  دگ  تُلوُن  عذاب۔"
  },
  {
    "verse_id": 37,
    "translation": "تِم  یژھن  زِ  (کُنہِ  پٲٹھۍ)  گٔژھۍ  جہنم  منٛز  نیٚبر  نیرٕنۍ  ییٚلہِ  کہ  زن  تِم  اَمہِ  منٛزٕ  ہیٚکن  نہٕ  نیٖرِتھ  تہٕ  تِہِندِ  خٲطرٕ  چُھ  نَہ  مۅکلن  وول  عذاب۔"
  },
  {
    "verse_id": 38,
    "translation": "تہٕ  ژوٗر  کرن  وول  (مرد)  تہٕ  ژوٗر  کرن  واجِنۍ  (خاتون)  تیٚلہِ  ژٔٹِو  (تمام  تر  ضروری  عدالتی  کارروٲیی  پتہٕ)  دۅشوٕنۍ  اَتھہٕ  تَمہِ  (جرم)  کِس  پاداشس  منٛز  یُس  تِمَو  کموومُت  چُھ۔  (یہِ  چُھ)  اللہ  تعالیٰ  سٕندِ  طرفہٕ  عبرت  ناک  سزا،  تہٕ  اللہ  تعالیٰ  چُھ  بۆڈ  غٲلب  سیٚٹھاہ  حکمت  وول۔"
  },
  {
    "verse_id": 39,
    "translation": "پتہٕ  یُس  شخص  پننہِ  (اَمہِ)  ظلمہٕ  پتہٕ  توبہٕ  تہٕ  اصلاح  کرِ  تیٚلہِ  چُھ  بے  شک  اللہ  تعالیٰ  تس  پیٚٹھ  رحمت  سان  رجوع  فرماون  وول۔  پٔزۍپٲٹھۍ  چُھ  اللہ  تعالیٰ  بۆڈ  بخشن  وول  سیٚٹھاہ  رحم  کرن  وول۔"
  },
  {
    "verse_id": 40,
    "translation": "(اے  انسان!)  کیا  ژٕچُھکھ  نا  زانان  زِ  آسمانن  ہٕنز  تہٕ  زمینٕچ  (سٲرٕے)  بادشاہت  چھے٘  اللہ  تعالیٰ  سٕندی  خٲطرٕ  سُہ  یَس  یژھان  چُھ  تس  چُھ  عذاب  دِوان  تہٕ  یس  یژھان  چُھ  تس  چُھ  مغفرت  کران،  تہٕ  اللہ  تعالیٰ  چُھ  پۯتھ  چیزس  پیٚٹھ  وارٕ  پٲٹھۍ  قدرت  تھاوان۔"
  },
  {
    "verse_id": 41,
    "translation": "اے  رسول!  تِم  لُکھ  مَہ  کٔرِنَو  تۅہیہِ  غمگین  یِم  کفرس  منٛز  تیزی  (سان  پیش  قدمی)  چِھ  کران،  تِمَو  منٛزٕ  چِھ  (اَکھ)  تم  (منافق)  یِم  پننہِ  زیٚوِچِھ  ونان  زِاَسہِ  اۆن  ایمان  حالانکہ  تِہِندیٚو  دِلَو  اۆن  نہٕ  ایمان،  تہٕ  تِمن  منٛز  چھ  (باقی)  یہوٗدۍ  (یم)  اَپزِ  کتھہٕ  بناونہٕ  خٲطر  چِھ  وارٕ  پٲٹھۍ  (تُہُند)  بوزان  (حقیقتس  منٛز  چِھ  یِم  تِمن)  باقی  لُکن  خٲطرٕ  (جاسوسی  خٲطرٕ)  بوزن  وٲلۍ  یِم  (وُنُیستام)  تۅہیہِ  نِشہِ  آے  نہٕ،  (یِم  چِھ  تِم  لُکھ)  یِم  (اللہ  تعالیٰ  سٕندیٚن)  کلماتن  پننیٚو  (مقررسپدن  چو)  جایَوپتہٕ  (تہِ)  بدلاوان  چِھ  (تہٕ)  ونان  چِھ  اگرتۅہیہِ  یہِ  (حکم  یُس  تِمن  پسند  آسہِ)  دِنہٕ  یِیہِ  تیٚلہِ  کٔرِو  سُہ  اختیار  تہٕ  اگر  تۅہیہِ  یہِ  (حکم)  دِنہٕ  یِیہِ  نہٕ  تیٚلہِ  روٗزِو (تمہِ  نشہِ)  دوٗر،  تہٕ  اللہ  تعالیٰ  ییٚمِس  شخصہٕ  سٕنزِ  گمرٲہی  ہُنٛد  ارادٕہ  فرماوِ  تیٚلہِ  چُھنہٕ  تۅہیہِ  تٔمۍ  سٕندِ  خٲطرٕ  اللہ  تعالیٰ  سُند  (حکم  رُکاونُک)  ہرگز  کانٛہہ  اختیار۔  یِمے  چِھ  تِم  لُکھ  یہِندۍ  دِل  پاک  کرنُک  چُھنہٕ  اللہ  تعالیٰ  ہن  اِرادے  فرموومُت۔تِہِندِ  خٲطرٕ  چھے٘  دُنیاہس  منٛز  (کفرٕچ)  ذلّت  تہٕ  تِہِندِ  خٲطرٕ  چُھ  ٲخرتس  منٛزبۆڈ  عذاب۔"
  },
  {
    "verse_id": 42,
    "translation": "(یِم  لُکھ)  چِھ  اَپزِ  کتھہٕ  بناونہٕ  خٲطرٕ  جاسوسی  کرن  وٲلۍ  (مزید  یہِ  زِ)  حرام  مال  چِھ  خوب  کھیٚنہٕ  وٲلۍ۔ لہٰذا،  اگر  (یِم  لُکھ)  تۅہیہِ  نِشہ  (کانٛہہ  نزٲعی  معاملہٕ  ہیٚتھ)  یِن  تیٚلہِ  (چُھو  تۅہیہِ  اختیار  زِ)  کٔروتِمن  درمیان  فٲصلہٕ  یا  کٔرِوتِمن  نِشہِ  گُریز،تہٕ  اگر  تۆہۍ  تِمَو  نِشہِ  گریز  (تہِ)  کٔرِو (تَمہِ  پتہٕ  تہِ) ہیٚکن  نہٕ  تم  تۅہیہِ  ہرگز  کانٛہہ  نقصان  واتنٲوِتھ،  تہٕ  اگر  تۆہۍ  فٲصلہٕ  کٔرِو  تیٚلہِ  کٔرِو  تِمن  درمیان  (تہِ)  عدلہٕ  سان  فٲصلہٕ  (یعنی  تِہٕنز  دشمنی  گژِھہ  نہٕ  عادلانہٕ  فٲصلس  منٛز  رکاوٹ  بنٕنۍ)،  بے  شک  چُھ  اللہ  تعالیٰ  عدل  کرن  والیٚن  پسند  فرماوان۔"
  },
  {
    "verse_id": 43,
    "translation": "تہٕ  یِم  لُکھ  کِتھہٕ  کٔنۍ  کرنَو  تۅہیہِ  حاکم  تسلیم  ییٚلہِ  زن  یِمن  نِشہِ  تورات  چھے٘ (موجود)  یَتھ  منٛز  اللہ  تعالیٰ  سُنٛدحکم  چُھ (درج)۔  وۅنۍ  چِھ  یِم  اَمہِ  پتہٕ  (تہِ  حق  نِشہِ)  روگردٲنی  کران،  تہٕ  تِم  لُکھ  چِھنہٕ  (بالکل)  ایمان  اَنن  وٲلۍ۔"
  },
  {
    "verse_id": 44,
    "translation": "بے  شک  کٔر  اَسہِ  تورات  نٲزل  یَتھ  منٛز  ہدایت  تہٕ  نور  اوس۔  اَتھ  مطٲبق  روٗدۍ  انبیا  یِم  (اللہ  تعالیٰ  سٕندۍ)  فرمانبردار  (بندٕہ)  ٲسۍیہوٗدیٚن  حکم  دِوان  تہٕ  اللہ  وٲلۍ  (یعنی  تِہِندۍ  اولیأ)  تہٕ  علما  (تہِ  روٗدۍ  أتھۍ  مطٲبق  فٲصلہٕ  کران)،  اَمہِ  مۅکھہٕ  زِ  تِم  ٲسۍ  اللہ  تعالیٰ  سٕنزِ  کتابِہ  ہٕنٛدۍ  محٲفظ  بناونہٕ  آمٕتۍ  تہٕ  تِم  ٲسۍ  تَتھ  پیٚٹھ  نگہبان  (تہٕ  گواہ)۔  وۅنۍ  مَہ  کھوٗ  ژِو  تۆہۍ  لُکن  تہٕ  (صرف)  ٲسِو  مے٘  کھۅژان  تہٕ  میانیٚن  آیاتن  (یعنی  احکامَن)  ہٕنٛدِ  بدلہٕ  مَہ  ٲسِو  (دنیاہُک)  معمولی  قٍمت  رٹان،  تہٕ  یُس  شخص  اللہ  تعالیٰ  سٕندِ  نٲزل  کرنہٕ  آمتہِ  حکمہٕ  مطٲبق  فٲصلہٕ  (تہٕ  حکومت)  کرِ  نہٕ،  تیٚلہِ  چِھ  تِمے  لُکھ  کٲفر۔"
  },
  {
    "verse_id": 45,
    "translation": "تہٕ  اَسہِ  اوس  اَتھ  (توراتس)  منٛز  تِمن  پیٚٹھ  فرض  کۆرمُت  زِ  جانہٕ  بدلہٕ  جان  تہٕ  أچھ  بدلہٕ  أچھ  تہٕ  نستہِ  بدلہٕ  نس  تہٕ  کنہٕ  بدلہٕ  کن  تہٕ  دندٕ  بدل  دند  تہٕ  زخمن  منٛز  (تہِ)  چُھ  بدلہٕ،پتہٕ  یُس  شخص  یہِ  (قصاص)  صدقہٕ  (یعنی  معاف)  کرِ  تیٚلہِ  آسہِ  یہِ  تٔمۍ  سٕند  (طرفہٕ  گناہن)  خٲطرٕ  کفارٕہ،  تہٕ  یُس  شخص  اللہ  تعالیٰ  سٕندِ  نٲزل  کرنہٕ  آمتہِ  حکمہٕ  مطٲبق  فٲصلہٕ (تہٕ  حکومت)  کرِ  نہٕ،تیٚلہِ  چِھ  تِمے  لُکھ  ظٲلم۔"
  },
  {
    "verse_id": 46,
    "translation": "تہٕ  اَسہِ  سوٗزۍ  یِمن  (پیغمبرن)  پتہٕ  یہِندین  (نٕے)  نقشِ  قدمن  پیٚٹھ  عیسیٰ  ابن  مریم  (علیہ  السلام)  یِم  پانس  بروٗنٛٹھِمہِ  (کتابِہ)  توراتُک  تصدیق  کرن  وٲلۍ  ٲسۍ  تہٕ  اَسہِ  کٔر  تِمن  انجیل  عطا  یَتھ  منٛز  ہدایت  تہٕ  نور  اوس  تہٕ  (یہِ  انجیل  تہِ)  ٲس  پانس  بروٗنٛٹھِمہِ  (کتابِہ)  توراتُک  تصدیق  کرن  واجِنۍتہٕ  (پوٗرٕپٲٹھۍ)  ٲس  ہدایت  تہٕ  پرہیزگارن  خاطرٕ  ٲس  نصیحت۔"
  },
  {
    "verse_id": 47,
    "translation": "تہٕ  یِمن  انجیل  چھے٘  دِنہٕ  آمٕژ  تِمن  (تہِ)  پَزِ  تَمہِ  (حکمہٕ)  مطٲبق  فٲصلہٕ  کرُن  یُس  اللہ  تعالیٰ  ہن  تَتھ  منٛز  نٲزل  چُھ  کۆرمُت،  تہٕ  یُس  شخص  اللہ  تعالیٰ  سٕندِ  نٲزل  کرنہٕ  آمتہِ  حکمہٕ  مطٲبق  فٲصلہٕ  (تہٕ  حکومت)  کرِ  نہٕ،  تیٚلہِ  چِھ  تِمے  لُکھ  فاسق۔"
  },
  {
    "verse_id": 48,
    "translation": "تہٕ  (اے  نبی  مکرم!)  اَسہِ  چھے٘  تۅہیہِ  کُن  پزر  ہیٚتھ  کتاب  نٲزل  کٔرمٕژ  یۅسہٕ  پانس  بروٗنٹھِمی٘ن  کتابن  ہُنٛدتصدیق  کرن  واجِنۍ  چھے٘،  بیٚیہِ  چھے٘  تتھ  (یعنی  تمہِ  کیٚن  اصل  احکامن  تہٕ  مضمونن)  پیٚٹھ  نگہبان،  لہٰذا  کٔرِو  تۆہۍتِمن  درمیان  تِمَو  (احکامو)  مطٲبق  فٲصلہٕ  یِم  اللہ  تعالیٰ  ہن  نٲزل  چِھ  فرمٲوِمٕتۍتہٕ  تۆہۍ  مَہ  کٔرِو  تِہٕنزن  خوٲہشاتن  ہٕنز  پٲروی  تَمہِ  پَزرٕنِشہِ  دوٗر  سپدِتھ  یُس  تۅہیہِ  نِشہِ  آمُت  چُھ۔  اَسہِ  چھے٘  تۅہیہِ  منٛزٕ  پۯتھ  أکۍ  سٕندِ  خٲطرٕ  الگ  شریعت  تہٕ  عملہِ  ہٕنز  کُشادٕہ  وَتھ  بنٲومٕژ۔  تہٕ  اگر  اللہ  تعالیٰ  یژھِ  ہے  تیٚلہِ  بناوِ  ہیٚوتۅہیہِ  سارِنٕے  (أکِس  شریعتس  پیٚٹھ  متفق)  اَکٲے  اُمّت،  مگر  سُہ  چُھ  تۅہیہِ  ےیمن  (الگ  الگ  احکامن)  منٛز  آزماوُن  یژھان  یِم  تٔمۍ  تۅہیہِ  (تُہٕندیٚو  حالاتو  مطٲبق)  دِتِمٕتۍ  چِھو  لہٰذا  کٔرِو  تۆہۍ  نیک  کامیٚن  منٛز  جلدی۔  اللہ  تعالیٰ  سٕے  کُن  چُھو  تۅہیہِ  سارِنٕے  واپس  گژُھن،  پتہٕ  کریٚو  سُہ  تۅہیہِ  تِمن  (تمام  کتھن  منٛز  حق  و  بٲطل)  نِشہِ  باخبر  یِمن  منٛز  تۆہۍ  اختلاف  کران  ٲسۍوٕ  روزان۔"
  },
  {
    "verse_id": 49,
    "translation": "تہٕ (اے  ٹاٹھہِ!  اَسہِ  چُھ  یہِ  حکم  کۆرمُت  زِ)  تۆہۍ  کٔرِو  تِمن  درمیان  تَمہِ  (فرمان)  مطٲبق  فٲصلہٕ  یُس  اللہ  تعالیٰ  ہن  نٲزل  چُھ  فرموومُت  تہٕ  تِہنٛزن  خوٲہشن  ہٕنز  پٲروی  مَہ  کٔرِو  بیٚیہِ  روٗزِو  تۆہۍ  تِمو  نِشہِ  بچان،یُتھ  نہٕ  تۅہیہِ  تِم  تِمَو  کینٛژھو  (احکامو)  نِشہِ  پھِرن  یِم  اللہ  تعالیٰ  ہن  تۅہیہِ  کُن  نٲزل  چِھ  کٔرۍمٕتۍ،  وۅنۍہرگاہ  تِم  (تُہٕندِس  فٲصلس)  بُتھ  پھِرن  تیٚلہِ  زٲنِو  تۆہۍ  زِبس  اللہ  تعالیٰ  چُھ  تِہٕندیٚو  کینٛژھو  گناہو  کِنۍ  تِمن  سزا  دِیُن  یژھان،  تہٕ  لُکو  منٛزٕ  چِھ  اکثر  نافرمان  (آسان)۔"
  },
  {
    "verse_id": 50,
    "translation": "کیا  یِم  لُکھ  چھا  (زمانۂ)  جہالتُک  قانون  یژھان،  تہٕ  یقین  تھاون  والہِ  قومہٕ  خٲطرٕکُس  ہیٚکہِ  حکمس  منٛز  (یعنی  حکم  دِنَس  منٛز)  اللہ  تعالیٰ  سٕنٛدِ  کھۅتہٕ  بہتر  ٲسِتھ۔"
  },
  {
    "verse_id": 51,
    "translation": "اے  ایمان  والیو!  (لڑایہِ  گٔرۍ  تہٕ  دشمن)  یہوٗدۍ  تہٕ  نصاریٰ  مَہ  زٲنِیوٗکھ  (پنٕنۍ  قابلِ  اعتماد)  مددگار،  یِم  چِھ  پانہٕ  وٲنۍ  اَکھ  أکۍ  سٕندۍ  مددگار۔  تہٕ  تۅہیہِ  منٛزٕ  یُس  شخص  یِمن  (لڑایہِ  گریٚن  تہٕ  دشمن  یہوٗدیٚن  تہٕ  نصاریٰ  ہن  پَنُن  قٲبل  اعتماد)  مددگارسمجھہِ  تیٚلہِ  سپدِ  سُہ  (تہِ)  بے  شک  یِموٕے  منٛزٕ۔  پٔزۍپٲٹھۍ  چُھنہٕ  اللہ  تعالیٰ  ظٲلم  قومس  ہدایت  دِوان۔"
  },
  {
    "verse_id": 52,
    "translation": "پتہٕ  وُچھ  ہوٗکھ  تۆہۍ  تِم  لُکھ  یہِندیٚن  دِلن  منٛز  (نفاق  تہٕ  ذہنی  غلامی  ہٕنٛز)  بیمٲرۍ  چھے٘،  تِم  چِھ  یِمن  (یہودونصاریٰ  ہن)  منٛز  (شٲمل  گژھنہٕ  خٲطرٕ)  دوران،  ونان  چِھ،  اَسہِ  چُھ  خوف  زِ  اَسہِ  پیٚٹھ  (ما)  یِیہِ  کانٛہہ  گردش  (یعنی  تِمن  سٍتۍ  رٔلِتھ  ما  میلہِ  اَسہِ  تحفظ)،  تیٚلہِ  چُھنہٕ  دوٗر  زِ  اللہ  تعالیٰ  اَنہِ  (پٔزۍپٲٹھۍ  مسلمانن  ہٕنز)  فتح  یا  (سوزِ)  پننہِ  طرفہٕ  کانٛہہ  حکم  (فتح  تہٕ  کامرٲنی  ہُنٛد  نشان  بنٲوِتھ)  پتہٕ  گژھن  یِم  لُکھ  تتھ  (منافقانہٕ  سونچس)  پیٚٹھ  یُس  یِم  پننِس  دِلس  منٛز  چِھ  کھٔٹِتھ  تھٲوِتھ  شرمندٕہ۔"
  },
  {
    "verse_id": 53,
    "translation": "تہٕ (تَمہِ  وقتہٕ)  ونن  ایمان  وٲلۍ  یہِ  زِ  کیا  یِمَے  چھا  تِم  لُکھ  یِمَوسیٚٹھاہ  تٲکیدی  حلفس  (تُلنہٕ  کِس  صورتس)  منٛز  اللہ  تعالیٰ  سٕندۍقسم  ٲسۍ  کھیٚمٕتۍ  زِ  بے  شک  چِھ  تِم  ضرورتۅہیہِ  سٍتۍ  (مگر)  تِہِندۍ  سٲری  اعمال  گٔے  ضایع،  لہٰذا  سپٕدۍ  تِم  خسارٕہ  تُلن  وٲلۍ۔"
  },
  {
    "verse_id": 54,
    "translation": "اے  ایمان  والیو!  تۅہیہِ  منٛزٕ  یُس  شخص  پننہِ  دین  نِشہِ  پھیرِ  تیٚلہِ  اَنہِ  عنقریب  اللہ  تعالیٰ  (تِہِنزِ  جایہِ)  تِیُتھ  قوم  یِمن  سٍتۍ  سُہ  (پانہٕ)  محبت  آسہِ  کران  تہٕ  تِم  آسن  تس  سٍتۍ  محبت  کران،  تِم  آسن  مومنن  پیٚٹھ  نرم  (تہٕ  تِمن)  کٲفرن  پیٚٹھ  سخت  (یِم  اسلامس  خلاف  ظلمس  تہٕ  عداوتس  کٲم  چِھ  ہیٚوان)،  اللہ  تعالیٰ  سٕنزِ  وَتہِ  منٛز  کرن  (خوب)  جہاد  تہٕ  کٲنسہِ  ملامت  کرن  وٲلۍ  سٕندِ  س  ملامتس  کھوژن  نہٕ  کینہہ۔  یہِ  (تعمیری  کردار)  چُھ  اللہ  تعالیٰ  سُنٛد  فضل  یَس  سُہ  یژھان  چُھ  تس  چُھ  عطا  کران،  تہٕ  اللہ  تعالیٰ  (چُھ)  وسعت  وول  وارٕ  پٲٹھۍ  چُھ  زانن  وول۔"
  },
  {
    "verse_id": 55,
    "translation": "بے  شک  چُھ  تُہُنٛد  (حقیقی  مددگار  تہٕ)  دوست  صرف  اللہ  تعالیٰ  تہٕ  تٔمۍ  سُنٛد  رسول  (صلی  اللہ  علیہ  وسلم)  تہٕ  بیٚیہِ  (سٍتۍ)  تِم  ایمان  وٲلۍ  یِم  نماز  چِھ  قٲیِم  تھاوان  تہٕ  زکوٰۃ  چِھ  دِوان  تہٕ  تِم  چِھ  (اللہ  تعالیٰ  سٕنزِ  بارگاہِ  منٛز  عٲجزی  سان)  نیٚمن  وٲلۍ۔"
  },
  {
    "verse_id": 56,
    "translation": "تہٕ  یُس  شخص  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  تہٕ  باایمانن  دوست  بناوِ  بس  (سۅے  چھے٘  اللہ  تعالیٰ  سٕنٛز  جماعت  تہٕ)  اللہ  تعالیٰ  سٕندجماعتکۍ  (لُکھٕے)  چِھ  غٲلب  سپدن  وٲلۍ۔"
  },
  {
    "verse_id": 57,
    "translation": "اے  ایمان  والیو!  تِتِھیٚو  لُکو  منٛزٕ  یِمن  تۅہیہِ  برونٛہہ  کتاب  ٲس  دِنہٕ  آمٕژ،  تِم  یِمو  تُہُنٛددیٖن  مذاق  تہٕ  گِندُن  چُھ  بنوومُت  بییہ  کٲفر  مَہ  بنٲوِیوٗکھ  پنٕنۍ  دوست،  بیٚیہِ  روٗزِو  اللہ  تعالیٰ  ہس  کھۅژان  بشرطیکہ  تۆہۍ  ٲسِو  (پٔزۍپٲٹھۍ)  باایمان۔"
  },
  {
    "verse_id": 58,
    "translation": "تہٕ  ییٚلہِ  تۆہۍ  نمازِ  خٲطرٕ  (لُکن  بانگہِ  ہٕندِس  صورتس  منٛز)  ناد  لایان  چِھو  تیٚلہِ  چِھ  یِم  (لُکھ)  تتھ  مذاق  تہٕ  گِندُن  بناوان،  یہِ  چُھ  اَوٕ  مۅکھہٕ  زِ  تِم  چِھ  تِتھۍ  لُکھ  یِمن  (بالکلٕے)  عقل  چھَنہٕ۔"
  },
  {
    "verse_id": 59,
    "translation": "(اے  نبی  مکرّم!)  تۆہۍ  فرمٲوِو،  اے  اہلِ  کتاب،  سٲنۍ  کۅسہٕ  کتھ  چھَو  تۅہیہِ  بُرٕ  لٔجمٕژ  اَمہِ  ورٲے  زِ  اَسہِ  چُھ  ایمان  اۆنمُت  اللہ  تعالیٰ  ہس  پیٚٹھ  تہٕ  تَتھ  (کتابِہ)  پیٚٹھ  یۅسہٕ  اَسہِ  کُن  چھے٘  نٲزل  کرنہٕ  آمٕژ  تہٕ  تِمن  (کتابن)  پیٚٹھ  یِمہٕ  گۅڈٕ  چھے٘  نٲزل  آمژٕ  کرنہٕ  تہٕ  بے  شک  چِھ  تُہٕندۍ  اکثر  لُکھ  نافرمان۔"
  },
  {
    "verse_id": 60,
    "translation": "فرمٲوِو،  کیا  بہٕ  کرۂواتۆہۍ  تس  شخصس  نِشہِ  باخبر  یُس  سزا  کہ  اعتبارٕ  اللہ  تعالیٰ  ہس  نزدیک  تٔمۍ  سٕنٛدِ  کھۅتہٕ  (تہِ)  خراب  چُھ  (یُس  تۆہۍ  خراب  چھوون  سمجھان،  تہٕ  یہِ  چُھ  سُہ  شخص)  یس  پیٚٹھ  اللہ  تعالیٰ  ہن  لعنت  چھے٘  کٔرمٕژ  تہٕ  تس  پیٚٹھ  چُھ  غضب  ناک  سپُد  مُت  تہٕ  تٔمۍچِھ  یِمَو  (خراب  لُکو)  منٛزٕ  (کینہہ)  پٔنزۍ  تہٕ (کینہہ)  خنزیر  بنٲوِمٕتۍ،  تہٕ (یہِ  چُھ  تِیُتھ  شخص)  ییٚمۍ  شیطان  سٕنز  (اطاعت  تہٕ)  بندگی  چھے٘  کٔرمٕژ،  یِمے  لُکھ  چِھ  ٹھکانہٕ  کہ  اعتبارٕ  بدترین  تہٕ  سیٚزِ  وَتہِ  نِشہِ  واریاہ  ڈٔلۍمتۍ۔"
  },
  {
    "verse_id": 61,
    "translation": "تہٕ  ییٚلہِ  تِم  (منافق)  تۅہیہِ  نِشہِ  چِھ  یِوان  (تیٚلہِ)  چِھ  ونان  اَسہِ  چُھ  ایمان  اۆنمُت  حالانکہ  ژاے  تِم  (تُہٕنزِ  مجلس  منٛز)  کفرٕہیٚتھٕے  تہٕ  دۯاے  تہِ  یۅہے  (کفر)  ہیٚتھ  واپس،  تہٕ  اللہ  تعالیٰ  چُھ  تِمہٕ  (کتھہٕ)  وارٕ  پٲٹھۍ  زانان  یِمن  تِم  کھٔٹِتھ  تھٲوِتھ  پھیران  چِھ۔"
  },
  {
    "verse_id": 62,
    "translation": "تہٕ  تۆہۍ  وُچِھو  یِمن  منٛز  واریاہ  تِتھۍ  لُکھ  یِم  گناہس  منٛز،  ظلمس  منٛز  تہٕ  پننہِ  حرام  خوری  منٛز  تیزی  سان  آوٕرۍ  چِھ  آسان۔  بے  شک  یِکینٛژھاہ  تِم  کران  چِھ،  چُھ  سیٚٹھاہ  بُرٕ۔"
  },
  {
    "verse_id": 63,
    "translation": "تِمن  کیازِ  چِھنہٕ (روحٲنی)  درویش  تہٕ  (دینی)  عٲلِم  تِہنزٕگناہ  چہِ  کتھہٕ  وَننہٕ  نِشہِ  تہٕ  حرام  کھیٚنہٕ  نِشہِ  ٹھاکھ  کران بے  شک  یِکینٛژھاہ  تِم  (تہِ  برٲیی  خلاف  آواز  نَہ  تُلِتھ)  تیار  چِھ  کران،  چُھ  سیٚٹھاہ  بُرٕ۔"
  },
  {
    "verse_id": 64,
    "translation": "تہٕ  یہوٗدۍ  چِھ  ونان  زِ  اللہ  تعالیٰ  سُنٛد  اَتھہٕ  چُھ  گٔنڈِتھ  (یعنی  معاذ  اللہ  چُھ  سُہ  بخیل)،  تِہِندۍ  (پنٕنۍ)  اَتھہٕ  گژھن  گنڈنہٕ  یِنۍ  تہٕ  یِکینٛژھاہ  تِمَو  وۆن  تَمہِ  کِنۍ  آیہِ  تِمن  پیٚٹھ  لعنت  کرنہٕ،  بلکہ  (چُھ  حق  یہِ  زِ)  تٔمۍ  سٕندۍ  دۅ  شوَے  اَتھہٕ  چِھ  (سخاوت  تہٕ  عنایت  خٲطرٕ)  کشادٕہ،  سُہ  یِتھہٕ  پٲٹھۍ  یژھان  چُھ  (پننیٚن  بندن  پیٚٹھ  عنایت  کٔرِتھ)  خرچ  چُھ  کران،  تہٕ  (اے  ٹاٹھہِ!)  یۅسہٕ  (کتاب)  تۅہیہِ  کُن  تُہٕندِس  ربّ  سٕندِ  طرفہٕ  نٲزل  چھے٘  کرنہٕ  آمٕژ،  یقیناگژِھہ  اَمہِ  سٍتۍیِمَو  منٛزٕ  اکثر  لُکن  (حسدرٔنگۍ)  سرکشی  تہٕ  کفرس  منٛز  اضافہٕ،  تہٕ  اَسہِ  چُھ  یِمن  درمیان  قیامت  کِس  دۅہس  تام  عداوت  تہٕ  بُغض  تروومُت،  ییٚلہِ  تہِ  یِم  لُکھ  جنگ  کِس  نارس  ۂر  چِھ  دِوان،  اللہ  تعالیٰ  چُھ  تَتھ  ژھیٚتہٕ  کران  تہٕ  یِم  چِھ  (روے)  زمینس  منٛزفساد  تُلان  روزان،  تہٕ  اللہ  تعالیٰ  چُھنہٕ  فساد  تُلن  والیٚن  پسند  کران۔"
  },
  {
    "verse_id": 65,
    "translation": "تہٕ  ہرگاہ  اہلِ  کتاب  (حضرت  محمد  صلی  اللہ  علیہ  وسلمس  پیٚٹھ)  ایمان  اَنہن  تہٕ  پرہیزگٲری  کرہن  اختیار  تیٚلہِ  مِٹاوہَو  أسۍ  (تِہِندِ  دامنہٕ  نِشہِ)  تِہِندۍ  تمام  گناہ  تہٕ  تِم  کرہوکھ  پٔزۍپٲٹھۍ  نعمت  والیٚن  جنتن  منٛز  دٲخل۔"
  },
  {
    "verse_id": 66,
    "translation": "تہٕ  اگر  تِم  لُکھ  تورات  تہٕ  انجیل  تہٕ  یِکینٛژھاہ  (مزید)  تِمن  کُن  تِہِندِس  ربّ  سٕنٛدِ  طرفہٕ  نٲزل  اوس  کرنہٕ  آمُت  (نٲفذ  تہٕ)  قٲیِم  کرہن  تیٚلہِ  (گژِھہ  ہے  تِمن  مٲلی  وسیلن  منٛز  اَتھ  حدس  تام  وسعت  زِ)  کھیٚیہِ  ہن  تم  پانس  پیٚٹھۍ  کِنۍ  (تہِ)  تہٕ  پننیٚو  کھۅرو  بٔنۍ  کِنۍ  (تہِ  مگررزق  گژِھہ  ہے  نہٕ  ختم)۔  یِمَو  منٛزٕ  چُھ  اَکھ  دۆر  میانہٕ  رَو  (یعنی  اعتدال  پسند)،  تہٕ  یِمَو  منٛزٕ  یِکینٛژھاہ  اکثر  لُکھ  کران  چھ  (چُھ)  سیٚٹھاہ  خراب۔"
  },
  {
    "verse_id": 67,
    "translation": "اے  (برگزیدٕہ)  رسول!  یِکینٛژھاہ  تۅہیہِ  کُن  تُہٕندِس  ربّ  سٕندِ  طرفہٕ  نٲزل  کرنہٕ  چُھ  آمُت  (سُہ  سورُے)  واتنٲوِو  (لُکن  تام)،  تہٕ  ہرگاہ  تۅہیہِ  (تہِ)  کۆرُو  نہٕ  تیٚلہِ  واتنوووٕے  نہٕ  تۅہیہِ  تس  (ربّ)  سُنٛد  پیغام،  تہٕ  اللہ  تعالیٰ  فرماوِ  (مخالف)  لُکن  نِشہِ  تُہٕنز  (یعنی  تُہندجانٕچ  پانہٕ)  حفاظت۔  بے  شک  چُھنہٕ  اللہ  تعالیٰ  کٲفرن  ہدایتٕچ  وَتھ  ہاوان۔"
  },
  {
    "verse_id": 68,
    "translation": "فرمٲوِو،  اے  اہلِ  کتاب!  تۆہۍ  چِھو  نہٕ  (دینس  منٛزٕ)  کُنہِ  تہِ  چیزس  پیٚٹھ،  یۆت  تام  نہٕ  تۆہۍ  تورات  تہٕ  انجیل  تہٕ  یِکینٛژھاہ  تۅہیہِ  کُن  تُہٕندِس  ربّ  سٕندِ  طرفہٕ  نٲزل  چُھ  آمُت  کرنہٕ (نٲفذ  تہٕ)  قٲیِم  کٔرِو  تہٕ  (اے  ٹاٹھہِ!)  یۅسہٕ  (کتاب)  تۅہیہِ  کُن  تُہٕندِس  ربّ  سٕندِ  طرفہٕ  نٲزل  چھے٘  کرنہٕ  آمٕژ،  یقینا  گژِھہ  اَمہِ  سٍتۍ  یِمَو  منٛزٕ  اکثر  لُکن  (حسدٕ  رٔنگۍ)  سرکشی  تہٕ  کفرس  منٛز  ہُریٚر،  لہٰذا  مَہ  کٔرِوتۆہۍ  کٲفر  قومس  (یعنی  کافر  قومہ  کِس  حالتس)  پیٚٹھ  افسوس۔"
  },
  {
    "verse_id": 69,
    "translation": "بے  شک  (پانس)  مسلمان  (ونن  وٲلۍ)  تہٕ  یہوٗدۍ  تہٕ  صابی  (یعنی  ستارن  ہنٛز  پوٗزا  کرن  وٲلۍ)  تہٕ  نصرٲنۍ  یِمَو  تہِ  (پزِ  دل  سان  تعلیماتِ  محمدی  مطٲبق)  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  اۆن،  بیٚیہِ  روٗدۍ  نیک  عمل  کران،  نَہ  آسہِ  تِمن  پیٚٹھ  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 70,
    "translation": "بے  شک  ہیۆت  اَسہِ  بنی  اسرٲییلس  وعدٕہ  (تہِ)  تہٕ  اَسہِ  سوٗزۍ  تِمن  کُن  (واریاہ)  پیغمبر  (تہِ)،  (مگر)  ییٚلہِ  تہِ  تِمن  نِشہِ  کانٛہہ  پیغمبر  تِیُتھ  حکم  ہیٚتھ  آو  یَتھ  تِہِندۍ  نفس  پسند  ٲسۍ  نہٕ  کران،پتہٕ  پھِیُر  تِمَو  (انبیاہن  ہٕندِس)  أکِس  جماعتس  بُتھ  تہٕ  أکِس  روٗدۍ  (مسلسل)  قتل  کران۔"
  },
  {
    "verse_id": 71,
    "translation": "تہٕ  تِم  روٗدۍ  (سٍتۍسٍتۍ)  یِتہِ  سونچان  زِ  (انبیاہن  ہٕنٛدِ  قتل  کرنہٕ  تہٕ  بُتھ  پھِرنہٕ  سٍتۍ)  یِیہِ  نہٕ  کانٛہہ  عذاب،  لہٰذا  ٲسۍ  تِم  أنۍ  تہٕ  زٔرۍ  بنیمٕتۍ۔  پتہٕ  کۆر  اللہ  تعالیٰ  ہن  تِہُنٛد  توبہٕ  قبول،  پتہٕ  گٔے  تِمَو  منٛزٕ  اکثر  لُکھ  (دُبارٕہ)  أنۍ  تہٕ  زٔرۍ  (یعنی  تِمَو  نَہ  ہیۆکھ  حق  وُچِھتھ  تہٕ  نَہ  بوٗزِتھ)،  تہٕ  اللہ  تعالیٰ  چُھ  تِمن  کامیٚن  اصل  پٲٹھۍ  وُچھان  یِمہٕ  تِم  کران  چِھ۔"
  },
  {
    "verse_id": 72,
    "translation": "درحقیقت  چِھ  تِتھۍ  لُکھ  کٲفرسپٕدۍمٕتۍ  یِمَو  وۆن  زِ  اللہ  تعالیٰ  ہٕے  چُھ  مسیح  ابن  مریم  (علیہما  السّلا  م)  حالانکہ  مسیح  ہن  (علیہ  السلام)  اوس  یہِ  وۆنمُت،  اے  بنی  اسراییل!  تۆہۍ  کٔرِو  اللہ  تعالیٰ  سٕنز  عبادت  یُس  میون  (تہِ)  ربّ  چُھ  تہٕ  تُہُنٛد  (تہِ)  ربّ  چُھ۔  بے  شک  یُس  اللہ  تعالیٰ  ہس  سٍتۍ  شرک  کرِ،  تیٚلہِ  چُھ  پٔزۍپٲٹھۍ  اللہ  تعالیٰ  ہن  تس  پیٚٹھ  جنت  کۆرمُت  حرام  تہٕ  تٔمۍ  سٕنز  روزن  جاے  چُھ  جہنم  تہ  ظٲلمن  خٲطرٕ  آسہِ  نہٕ  کانٛہہ  مددگار۔"
  },
  {
    "verse_id": 73,
    "translation": "بے  شک  چِھ  تِتھۍ  لُکھ  (تہِ)  کٲفر  سپدِمٕتۍ  یِمَو  وۆن  زِ  اللہ  تعالیٰ  چُھ  تریٚیو  (معبودَو)  منٛزٕ  تریٚیُم،  حالانکہ  چُھنہٕ  کُنِس  معبودس  ورٲے  کانٛہہ  عبادتس  لایق  تہٕ  ہرگاہ  تِم  تِمَو  (فضول  کتھو)  نِشہِ  یِمہٕ  تِم  ونان  چِھ  پۆت  پھیٖرۍ  نہٕ  تیٚلہِ  واتہِ  تِمَو  منٛزٕ  کٲفرن  دگ  تُلوُن  عذاب  ضرور۔"
  },
  {
    "verse_id": 74,
    "translation": "کیا  یِم  لُکھ  چِھنا  اللہ  تعالیٰ  سٕنزِ  بارگاہِ  منٛز  رجوع  کران  تہٕ  تس  (چِھنا)  مغفرت  منگان،  حالانکہ  اللہ  تعالیٰ  چُھ  بۆڈ  بخشن  وول  سیٚٹھاہ  رحم  فرماون  وول۔"
  },
  {
    "verse_id": 75,
    "translation": "مسیح  ابن  مریم  (علیہ  السلام)  چِھنہٕ  رسول  ورٲے  (بیٚیہِ) کہٕہٕنۍ  (یعنی  خدا،  یا  خداے  سُنٛد  نیچُو  یا  شریک  چِھنہٕ) پٔزۍپٲٹھۍ  چِھ  تِمَن  برونٛہہ  (تہِ) واریاہ  رسول  گزریمٕتۍ  تہٕ  تِہٕنز  موج  ٲس  پٔزۍیٲر (ولیّہ)،  تِم  دۅشوَے  ٲسۍ  (مخلوق  تِکیازِ)  کھیٚن  تہِ  ٲسۍ  کھیٚوان۔  (اے  ٹاٹھہِ!)  وُچِھو  أسۍ  کِتھہٕ  پٲٹھۍ  چِھ  تِہِنز  (رہنمٲیی)  خٲطرٕ  آیات  وضاحت  سان  بیان  کران،  پتہٕ  وُچِھو  زِ  (اَمہِ  باوجود)  کِتھہٕ  پٲٹھۍ  چِھ  تِم (حق  نِشہِ)  پھیٖرِتھ  گژھان۔"
  },
  {
    "verse_id": 76,
    "translation": "فرمٲوِو،  کیا  تۆہۍ  چِھوٕ  اللہ  تعالیٰ  ہس  ورٲے  تٔمۍ  سٕنز  عبادت  کران  یُس  نَہ  تُہٕندِخٲطرٕ  کُنہِ  نقصانُک  مٲلک  چُھ،  نَہ  چُھ  نفع  ہُک،  تہٕ  اللہ  تعالیٰ  ہٕے  چُھ  وارٕ  پٲٹھۍ  بوزن  وول  وارٕ  پٲٹھۍ  زانن  وول۔"
  },
  {
    "verse_id": 77,
    "translation": "فرمٲوِو،  اے  اہلِ  کتاب  تۆہۍ  مَہ  ٲسِو  پننِس  دیٖنس  منٛز  ناحق  حدٕ  نیٚبرنیران  تہٕ  نَہ  مَہ  ٲسِو  تِمن  لُکن  ہٕندیٚن  خوٲہشاتن  ہٕنز  پٲروی  کران  یِم  گۅڈے  (محمدصلی  اللہ  علیہ  وسلمن  ہٕندِ  بعثت  برونٛہہ)  ٲسۍگمراہ  گٔمٕتۍ  تہٕ  بیٚیہِ  (تہِ)  کٔرِکھ  واریاہ  لُکھ  گمراہ  تہٕ  (محمد صلی  اللہ  علیہ  وسلمن  ہٕندِ  مبعوث  سپدنہٕ  پتہٕ  تہِ)  روٗدۍ  سیٚزِ  وَتہِ  نِشہِ  ڈٔلِتھ۔"
  },
  {
    "verse_id": 78,
    "translation": "بنی  اسرٲییل  منٛزٕیِمِو  لُکو  کفر  کۆرمُت  اوس  تِمن  چھے٘  داوٗد  تہٕ  عیسیٰ  ابن  مریم  (علیہ  السلام)  سٕنزِ  زبٲنۍ  لعنت  (کرنہٕ)  آمٕژ۔  یہِ  چُھ  اَمہِ  موجوب  زِ  تِمَو  کٔر  نافرمٲنی  تہٕ  تِم  ٲسۍ  حدٕ  نیران۔"
  },
  {
    "verse_id": 79,
    "translation": "(تہٕ  اَمہِ  لعنتُک  اکھ  سبب  اوس  یِتہِ  زِ)  تِم  یۅسہٕ  تہِ  ناکارٕہ  کٲم  کران  ٲسۍ،  اَکھ  أکِس  ٲسۍ  نہٕ  تَمہِ  نِشہِ  ٹھاکھ  کران۔  بے  شک  آسہٕ  تِمہٕ  کامہِ  ناکارٕہ  یِمہٕ  تِم  کران  ٲسۍ۔"
  },
  {
    "verse_id": 80,
    "translation": "تۆہۍ  وُچھ  ہوٗکھ  یِمَو  منٛزٕ  اکثر  لُکھ  زِ  تِم  چِھ  کٲفرن  سٍتۍ  دوستی  تھاوان۔  کوتاہ  خراب  چیز  چُھ  یُس  تِمَو  پننہِ  (ٲخرت  کہ  حساب)  خٲطرٕ  برونٛہہ  کُن  چُھ  سوٗزِتھ  تھوومُت  (تہٕ  سُہ  چُھ)  یہِ  زِ  اللہ  تعالیٰ  گۆو  تِمن  پیٚٹھ  (سخت)  ناراض،  تہٕ  تِم  لُکھ  چِھ  ہمیشہ  عذابس  منٛزٕے  (گرفتار)  روزن  وٲلۍ۔"
  },
  {
    "verse_id": 81,
    "translation": "تہٕ  ہرگاہ  تِم  ایمان  انہَن  اللہ  تعالیٰ  ہس  پیٚٹھ  تہٕ  (آخری)  نبی  یس  (صلی  اللہ  علیہ  وسلم)  پیٚٹھ  تہٕ  تَتھ  (کتابِہ)  پیٚٹھ  یۅسہٕ  تِمن  کُن  نٲزل  چھے٘  کرنہٕ  آمٕژ  تیٚلہِ  بناوہن  نہٕ  یِمن  (اسلام  کیٚن  دشمنن)  دوست،  مگر  تِمَو  منٛزٕ  چِھ  اکثر  لُکھ  نافرمان۔"
  },
  {
    "verse_id": 82,
    "translation": "تۆہۍ  لٔبیوٗکھ  یقینی  طورایمان  اَنن  والیٚن  ہٕندِس  حقس  منٛز  عداوت  کہ  لحاظہٕ  تمام  لُکو  کھۅتہٕ  زیادٕہ  سخت  یہوٗدۍ  تہٕ  مشرک،  تہٕ  تۆہۍ  لٔبیوٗکھ  ایمان  اَنن  والیٚن  ہٕندِس  حقس  منٛز  محبت  کہ  لحاظہٕ  تمام  لُکو  کھۅتہٕ  زیادٕہ  نزدیک  تِم  لُکھ  یِم  ونان  چِھ،  بے  شک  چِھ  أسۍ  نصاریٰ۔  یہِ  چُھ  اَمہِ  موجوب  زِ  تِمن  منٛز  چِھ  علمأ (شریعت  تہِ)  تہٕ  (عبادت  گزار)  گوشہ  نشین  (درویش)  تہِ،  تہٕ  (بیٚیہِ)  چِھنہٕ  تِم  تکبر  کران۔"
  },
  {
    "verse_id": 83,
    "translation": "تہٕ  (یۅہے  وجہ  چُھ  زِ)  ییٚلہِ  (تِمَو  منٛزٕ  کینہہ  پٔزۍعیسٲے)  یتھ  (قرآنس)  بوزان  چِھ  یُس  رسولس  (صلی  اللہ  علیہ  وسلم)  کُن  نٲزل  چُھ  آمُت  کرنہٕ  تیٚلہِ  چِھو  تۆہۍ  تِہٕنزن  أچھن  منٛز  اۆش  بُکھۍوُچھان۔  (یِم  اۆش  بُکھۍ  یِنۍچِھ)  تَمہِ  حق  کہ  بٲعث  ییٚمِیک  معرفت  تِمن  (نصیب)  چُھ  گۆمُت۔  (سٍتی)  چھ  عرض  کرانٛ،  اے  سانہِ  ربّہٕ!  اَسہِ  چھ  (چٲنِس  سوٗزۍمٕتِس  حقس  پیٚٹھ)  ایمان  اۆنمُت،  وۅنۍ  لیٚکھتہٕ  اَسہِ  (تہِ  حقٕچ)  گوٲہی  دِنہٕ  والیٚن  سٍتۍ۔"
  },
  {
    "verse_id": 84,
    "translation": "تہٕ  اَسہِ  کیا  چُھ  زِ  أسۍ  اَنَو  نہٕ  اللہ  تعالیٰ  ہس  پیٚٹھ  تہٕ  تَتھ  حقس  (یعنی  حضرت  محمدصلی  اللہ  علیہ  وسلمس  تہٕ  قرآن  مجیدس)  پیٚٹھ  ایمان  یُس  اَسہِ  نِشہِ  ووتمُت  چُھ،  حالانکہ  اَسہِ  (تہِ)  چُھ  طمع  زِ  سو  ن  ربّ  گۆژھ  اَسہِ  نیک  لُکن  سٍتۍ  (پننِس  رحمتس  تہٕ  جنتس  منٛز)  دٲخل  کرُن۔"
  },
  {
    "verse_id": 85,
    "translation": "لہٰذا  کٔرۍاللہ  تعالیٰ  ہن  تِہِنزِ  اَمہِ  (مومنانہٕ)  کتھہِ  ہٕندِ  بدلہٕ  تِمن  ثوابس  منٛز  جنت  عطا  یِمن  بٔنۍ  کِنۍ  کۅلہٕ  چھے٘  پکان۔  (تِم)  چِھ  یِمن  منٛز  ہمیشہ  روزن  وٲلۍ،  تہٕ  یۅہے  چُھ  نیکو  کارن  ہُنٛد  جزا۔"
  },
  {
    "verse_id": 86,
    "translation": "تہٕ  یِمَو  لُکو  کفر  کۆر  تہٕ  سانیٚن  آیاتن  کۆرُکھ  انکار،  تِمَے  لُکھ  چِھ  جہنمی  (جہنمس  منٛزروزن  وٲلۍ)۔"
  },
  {
    "verse_id": 87,
    "translation": "اے  ایمان  والیو!  یِم  پاک  چیز  اللہ  تعالیٰ  ہن  تُہٕندِ  خٲطرٕ  حلال  چِھ  کٔرِمٕتۍتِم  مَہ  کٔرِیوٗکھ  (پانس  پیٚٹھ)  حرام  تہٕ  نَہ  مَہ  نیٖرِو  حدٕنیٚبر،  بے  شک  چُھنہٕ  اللہ  تعالیٰ  حدٕ  نیرن  والیٚن  پسند  کران۔"
  },
  {
    "verse_id": 88,
    "translation": "تہٕ  یُس  حلال  پاک  رزق  اللہ  تعالیٰ  ہن  تۅہیہِ  عطا  چُھ  کۆرمُت  تَمہِ  منٛزٕ  ٲسِو  کھیٚوان  بیٚیہِ  روٗزِو  اللہ  تعالیٰ  ہس  کھۅژان  یَس  پیٚٹھ  تۅہیہِ  ایمان  چُھو۔"
  },
  {
    "verse_id": 89,
    "translation": "اللہ  تعالیٰ  چُھنہٕ  بے  مقصد  (تہٕ  غیر  سنجیدٕہ)  قَسمن  منٛز  تۅہیہِ  پۯژھٕ  گٲرکران  البتہ  چُھ  تُہٕندیٚن  تِمن  (سنجیدٕہ)  قسمن  پیٚٹھ  مواخذہ  کران  یِم  تۆہۍ  (زٲنِتھ  مٲنِتھ)  مضبوط  کٔرِو  (ہرگاہ  تۆہۍ  یُتھ  قسم  پھُٹرٲوِو)  تیٚلہِ  چُھ  اَمِیُک  کفّارٕہ  دَہن  مسکینن  درمیانہٕ  (درجُک)  کھیٚن  کھیاوُن  یُس  تۆہۍ  پننیٚن  گرِ  کیٚن  چِھو  کھیاوان  یا  (یِتھے  پٲٹھۍ) تِمن  (مسکینن)  پَلَو  دِنۍ،  یااَکھ  گردن  (یعنی  غلام  یا  کنیز)  آزاد  کرٕنۍ،  وۅنۍ  ییٚمِس  (یہِ  سورُے)  دستیاب  آسہِ  نہٕ  تیٚلہِ  چھے٘  تریٚن  دۅہن  روزٕہ  تھاونہِ۔  یہِ  چُھ  تُہٕندیٚن  قسمن  ہُنٛد  کفّارٕہ  ییٚلہِ  تۆہۍ  کھیٚیِو  (تہٕ  پتہٕ  پھُٹرٲوِو)  تہٕ  پننیٚن  قسمن  ٲسِو  حفاظت  کران،  یِتھے  پٲٹھۍ  چُھ  اللہ  تعالیٰ  تُہٕندِ  خٲطرٕ  پنٕنۍ  آیات  ویٚژھنٲوِتھ  واضح  کران  تاکہ  تۆہۍ  بٔنوِ  (تٔمۍ  سٕندیٚن  احکامن  ہٕنز  اطاعت  کٔرِتھ)  شکر  گزار۔"
  },
  {
    "verse_id": 90,
    "translation": "اے  ایمان  والیو!  بے  شک  چُھ  شراب  بیٚیہِ  زار  بیٚیہ  (عبادت  خٲطرٕ)  نصب  کرنہٕ  آمٕتۍ  پۅتٕلۍ  بیٚیہِ  (قسمت  وُچھنہٕ  خٲطرٕ)  فالٕکۍ  تیٖر  (سارے)  ناپاک  شیطانی  کامہِ۔  لہٰذا  کٔرِو  تۆہۍ  یِمَو  نِشہِ  (کلیتاً)  پرہیز  تاکہ  تۆہۍ  لٔبوِ  کامیٲبی۔"
  },
  {
    "verse_id": 91,
    "translation": "شیطان  چُھ  یی  یژھان  زِ  شرابہٕ  تہٕ  زارٕ  کہ  ذریعہ  تراوناوِ  تۅہیہِ  درمیان  عداوت  تہٕ  کیٖنہٕ  تہٕ  تۅہیہِ  رٹیٚو  اللہ  تعالیٰ  سٕنزِ  ذکرِ  نِشہِ  تہٕ  نمازِ  نِشہِ  پَتھ۔  کیا  تۆہۍ  پھیٖروٕ  (یِمَو  شر  پٲدٕ  کرن  واجنیو  کتھَو  نِشہِ) باز؟"
  },
  {
    "verse_id": 92,
    "translation": "بیٚیہِ  کٔرِو  تۆہۍاللہ  تعالیٰ  سٕنز  اطاعت  تہٕ  رسول  (صلی  اللہ  علیہ  وسلم)  سٕنٛز  اطاعت  تہٕ  (خداے  سٕندِتہٕ  رسول  صلی  اللہ  علیہ  وسلمن  ہٕندِ  مخالفت  نِشہِ)  روٗزِو  بچان،  پتہٕ  اگر  تۅہیہِ  روگردٲنی  کٔرٕو  تیٚلہِ  زٲنِو  زِ  سٲنِس  رسولس  (صلی  اللہ  علیہ  وسلم)  پیٚٹھ  چُھ  صرف  (احکامن  ہُنٛد)  واضح  پٲٹھۍ  واتناونُے  یوت  کٲفی  (تہٕ  تِمَو  چُھ  یہِ  فریضہٕ  ادا  کۆرمُت)۔"
  },
  {
    "verse_id": 93,
    "translation": "تِمن  لُکن  پیٚٹھ  یِمَو  ایمان  اۆن  تہٕ  نیک  عملہٕ  روٗدۍ  کران  چُھنہٕ  تَتھ  (حرامس)  منٛز  کانٛہہ  گناہ  یُس  تِمَو  (حرمتُک  حکم  نٲزل  سپدن  برونٛہہ)  کھیٚوچیو  ییٚلہِ  زن  تِم  (باقی  معاملاتن  منٛز)  بچان  روٗدۍ  تہٕ  (اللہ  تعالیٰ  سٕندیٚن  باقی  احکامن  پیٚٹھ)  اۆنُکھ  ایمان  تہٕ  نیک  عملہٕ  روٗدۍ  کران،  پتہٕ  روٗدۍ  (حرمتٕکۍ  احکام  یِنہٕ  پتہٕ  تہِ  تِمَو  تمام  حرام  چیزو  نِشہِ)  پرہیز  کران  بیٚیہِ  اۆنُکھ  (تِہِندِس  حرام  آسنس  پیٚٹھ  پَزِدِلہٕ  سان)  ایمان،  پتہٕ  سپٕدۍ  متقی  تہٕ  (بالآخر)  سپٕدۍ  احسان  کرن  وٲلۍ  (یعنی  اللہ  تعالیٰ  سٕندۍ  خاص  ٹٲٹھۍ  تہٕ  مقرب  تہٕ  نیکو  کاربندٕہ)  تہٕ  اللہ  تعالیٰ  چُھ  احسان  (کرن)  والیٚن  سٍتۍ  محبت  کران۔"
  },
  {
    "verse_id": 94,
    "translation": "اے  ایمان  والیو!  اللہ  تعالیٰ  آزماویٚو  تۅہیہِ  کُنہِ  حدس  تام  ضرور  (تِتھِہ)  شکارٕسٍتۍیَس  تام  تُہٕندۍ  اَتھہٕ  تہٕ  تُہٕندۍ  نیزٕ  وٲتِتھ  ہیٚکن  تاکہ  اللہ  تعالیٰ  کرناوِ  تس  شخصہٕ  سٕنز  پہچان  یُس  تس  وُچھنہٕ  وَرٲے  کھۅژان  چُھ،پتہٕ  یُس  شخص  اَمہِ  پتہٕ  (تہِ)  حدٕ  نیرِ  تیٚلہِ  چُھ  تس  خٲطرٕ  دگ  تُلوُن  عذاب۔"
  },
  {
    "verse_id": 95,
    "translation": "اے  ایمان  والیو!  تۆہۍ  مَہ  ٲسِو  احرام  کِس  حالتس  منٛز  شکار  ماران،  تہٕ  تۅہیہِ  منٛزٕ  ییٚمۍ  (احرام  کِس  حالتس  منٛز)  زٲنِتھ  مٲنِتھ  سُہ  مور  تیٚلہِ  چُھ  (تٔمۍ  سُنٛد)  بدلہٕ  چاروایَو  منٛزٕ  تٔسۍ  برابر  (کانٛہہ  جانور)  یُس  تٔمۍ  مورمُت  چُھ  ییٚمۍ  سٕندِس  بارس  منٛز  تۅہیہِ  منٛزٕ  زٕ  عٲدل  شخص  فاصلہٕ  کرن  (زِ  پٔزۍپٲٹھۍ  چُھ  یہِ  جانور  تس  شکارس  برابر  بشرطیکہ)  سۅ  قربٲنی  آسہِ  کعبہ  واتن  واجِنۍ  نَتہٕ  چُھ  (اَمِیُک)  کفّارٕہ  کینٛژھن  محتاجن  ہُنٛد  کھیٚن  (یعنی  جانورسٕندِس  قٍمتس  برابر  معمول  مطٲبق  کھیٚن  یٔژن  تہِ  مۅحتاجن  پوٗرٕ  سپدِ)  یا  اَتھ  برابر  (یعنی  ییٖتۍ  ہن  محتاجن  ہُنٛد  کھیٚن  بنہ  تیٖژاہ)  روزٕہ  تاکہ  سُہ  وُچھہِ  پننہِ  کرۍ  متہِ  ﴿بارُک﴾  مزہ۔  یہِ  کینژھا  ﴿یمہ﴾  برونٛہہ  سپُد  مُت  چُھ  اللہ  تعالیٰ  ہن  کوٚر  سہُ  معاف،  تہٕ  یُس  کانٛہہ  ﴿یژھ  کٲم﴾  دُبارٕہ  کرِ  تیٚلہِ  ہیٚیہِ  تس  اللہ  تعالیٰ  (نافرمٲنی)  ہُنٛد  بدلہٕ،  تہٕ  اللہ  تعالیٰ  چُھ  بۆڈ  غٲلب  بدلہٕ  ہیٚنہٕ  وول۔"
  },
  {
    "verse_id": 96,
    "translation": "تُہٕندِ  خٲطرٕ  چُھ  دریاوُک  شکار  تہٕ  تٔمۍ  سُنٛد  کھیۆن،  تُہٕندِ  تہٕ  مسافرن  ہٕندِ  فٲیدٕہ  خٲطرٕ  حلال  کرنہٕ  آمُت  تہٕ  خشکی  ہُنٛد  شکار  چُھ  تۅہیہِ  پیٚٹھ  حرام  کرنہٕ  آمُت  یۆت  تام  تۆہۍ  احرام  کِس  حالتس  منٛز  چِھو  تہٕ  اللہ  تعالیٰ  ہس  روٗزِو  کھۅژان  یمس  کُن  (یعنی  یمۍ  سنز  بارگاہ  کُن)  تۆہۍ  (سٲری)  یِیِو  جمع  کرنہٕ۔"
  },
  {
    "verse_id": 97,
    "translation": "اللہ  تعالیٰ  ہن  چُھ  عزت  (تہٕ  ادبہٕ)  وو  ل  گرٕکعبہ  لُکن  ہٕند  (خٲطرٕدینی  تہٕ  دُنیٲوی  کتھن  منٛزاَمنہٕ  کہ)  قیامُک  بٲعث  بنوومُت  تہٕ  حرمت  وٲلس  ریتس  تہٕ  کعبہ  چہِ  قربٲنی  تہٕ  تِمن  جانورن  تہِ  یِمن  علامتی  پٹہٕ  چِھ  نٲلۍ  (یِم  حرمس  منٛز  آسن  اَننہٕ  آمٕتۍ  سارِنٕے  چھ  امہِ  کے  نسبت  عزت  تہٕ  احترام  عطا  کرنہٕ  آمُت)  یہِ  چُھ  اَمہِ  موجوب  زِ  تۅہیہِ  لگہِ  پتاہ  زِ  یِکینٛژھاہ  آسمانن  منٛز  چُھ  تہٕ  یِکینٛژھاہ  زمینس  منٛز  چُھ،  اللہ  تعالیٰ  چُھ  وارٕ  پٲٹھۍ  زانان  تہٕ  اللہ  تعالیٰ  چُھ  پۯتھ  چیزٕ  نِشہِ  سیٚٹھاہ  وٲقف۔"
  },
  {
    "verse_id": 98,
    "translation": "زٲنِو  زِ  اللہ  تعالیٰ  چُھ  سخت  پۯژھ  گٲر  کرن  وول  بیٚیہِ  یہِ  زِ  اللہ  تعالیٰ  چُھ  بۆڈ  بخشن  وول  تہٕ  سیٚٹھاہ  رحم  کرن  وول  (تہِ)۔"
  },
  {
    "verse_id": 99,
    "translation": "رسولس  (صلی  اللہ  علیہ  وسلم)  پیٚٹھ  چھَنہٕ  (مکمل  پٲٹھۍ  احکام)  واتناونہٕ  وَرٲے  (بیٚیہِ  کانٛہہ  ذمہٕ  دٲری)،  تہٕ  اللہ  تعالیٰ  چُھ  تہِ  (سورُے)  کینٛژھاہ  زانان  یہِ  تۆہۍ  ظٲہر  چِھو  کران  تہٕ  یہِ  تۆہۍ  کٔھٹِتھ  چِھو  تھاوان۔"
  },
  {
    "verse_id": 100,
    "translation": "فرمٲوِو،  پاک  تہٕ  ناپاک  (دۅشوَے)  ہیٚکن  نہٕ  برابر  ٲسِتھ،  (اے  بوزن  والہِ!)  اگر  چہ  تۅہیہِ  ناپاکن  (چیزن)  ہٕنز  کثرت  جان  باسہِ۔  لہٰذا،  اے  عقل  مند  لوٗکو!  تۆہۍ  ٲسِو  (کمٕچ  تہٕ  زیادٕچ  فرق  وُچھنہٕ  بجایہِ)  اللہ  تعالیٰ  ہس  کھۅژان  تاکہ  تۆہۍ  لٔبوِ  کامیٲبی۔"
  },
  {
    "verse_id": 101,
    "translation": "اے  ایمان  والیو!  تۆہۍ  مَہ  ٲسِو  تِمن  چیزن  متعلق  سوال  پٕۯژھان  (یِمن  پیٚٹھ  قرآن  خاموش  آسہِ)  تکیاز  ہرگاہ  تِم  تُہٕندِ  خٲطرٕ  ظٲہر  یِن  کرنہٕ  تیٚلہِ  تراونَو  تۅہیہِ  سختی  منٛز  (تہٕ  تۅہیہِ  باسنَو  خراب)،  تہٕ  ہرگاہ  تۆہۍ  تِمن  متعلق  تتھ  وقتس  منٛز  سوال  کٔرِو  ییٚلہِ  زن  قرآن  چِھ  نٲزل  یِوان  کرنہٕ  تیٚلہِ  یِن  تِم  تۅہیہِ  پیٚٹھ  (حکم  نٲزل  کرنہٕ  سٍتۍ)  ظٲہر  (یعنی  متعیّن)  کرنہٕ  (ییٚمہِ  سٍتۍ  تُہٕنز  مرضی  ختم  گژِھہ  تہٕ  تۆہۍ  سپدِواَکی  حُکمٕکۍ  پابند)۔  اللہ  تعالیٰ  ہن  چُھ  یِمَو  (کتھو  تہٕ  سوالَو)  نِشہِ  (وُنُیستام)  درگزر  کۆرمُت،  تہٕ  اللہ  تعالیٰ  چُھ  بۆڈ  بخشن  وول  بُردبار۔"
  },
  {
    "verse_id": 102,
    "translation": "بے  شک  آسہٕ  تۅہیہِ  برونٛہہ  أکۍ  قومن  یِژھے  (ہِشہِ)  کتھہٕ  پٕۯژٕھہ  مَژٕ،  (ییٚلہِ  تِمہٕ  بیان  آیہِ  کرنہٕ)  پتہٕ  سپٕدۍ  تِم  تِہِندۍ  منکر۔"
  },
  {
    "verse_id": 103,
    "translation": "اللہ  تعالیٰ  ہن  نَہ  چُھ  بحیرہ  (امرِ  شرعی)  مقررکۆرمُت  تہٕ  نَہ  سائبہ  تہٕ  نَہ  وصیلہ  تہٕ  نَہ  حام،  البتہ  کٲفر  لُکھ  چِھ  اللہ  تعالیٰ  ہس  اَپُز  تہمت  لاگان،  تہٕ  یِمَو  منٛزٕ  چِھنہٕ  اکثرعقل  تھاوان۔"
  },
  {
    "verse_id": 104,
    "translation": "تہٕ  ییٚلہِ  تِمن  وَننہٕ  چُھ  یِوان  زِ  تَتھ (قرآنس)  یُس  اللہ  تعالیٰ  ہن  نٲزل  چُھ  کۆرمُت  تہٕ  رسولس  (صلی  اللہ  علیہ  وسلم)  کُن  کٔرِو  رجوع  تیٚلہِ  چِھ  ونان  اَسہِ  چُھ  سُے  (طریقہٕ)  کٲفی  یَتھ  پیٚٹھ  اَسہِ  پنٕنۍ  مٲلۍ  بُڈِ  بب  وُچھ،  یۆدوَے  تِہِندیٚن  مٲلیٚن  بُڈِ  ببن  مَتہٕ  ٲسۍتن  (دیٖنُک)  علم  تہٕ  تِم  مَتہٕ  ٲسۍتن  ہدایت  یافتے۔"
  },
  {
    "verse_id": 105,
    "translation": "اے  ایمان  والیو!  تۆہۍ  کٔرِو  پننیٚن  جانن  ہٕنز  فکر،  تۅہیہِ  ہیٚکیٚو  نہٕ  کانٛہہ  وَتہِ  ڈۆلمُت  نقصان  واتنٲوِتھ  اگر  تۆہۍ  ہدایت  یافتہٕ  چِھو  بنیمٕتۍ،  تۅہیہِ  سارِنٕے  چُھو  اللہ  تعالیٰ  سٕے  کُن  پھیرُن،  پتہٕ  کریو  سُہ  تۅہیہِ  تِمَو  کامیٚو  نِشہِ  باخبر  یِمہٕ  تۆہۍ  کران  ٲسِو  روٗدِمٕتۍ۔  "
  },
  {
    "verse_id": 106,
    "translation": "اے  ایمان  والیو!  ییٚلہِ  تۅہیہِ  منٛز  کٲنسہِ  موت  یِیہِ  تیٚلہِ  گژھن  وصیت  کرنہٕ  وِزِتۅہیہِ  درمیان  گوٲہی  (خٲطرٕ)  تۅہیہِ  منٛزٕ  زٕ  عٲدل  شخص  آسٕنۍ،  یا  گژھن  تُہٕندیٚو  وۅپرو  منٛزٕ  (بدل)  زٕ  شخص  آسٕنۍ،  اگر  تۆہۍ  ملکس  منٛز  سفرٲسِو  کران  پتہٕ  یِیَو  تۅہیہِ  (أتھۍ  حالس  منٛز)  موتُک  مصیبت  تیٚلہِ  رُکٲوِیوٗکھ  تۆہۍتِم  دۅشوَے  نمازِ  پتہٕ،  اگر  تۅہیہِ  (تِمن  پیٚٹھ)  شک  باسہِ  تیٚلہِ  کھیٚیِن  تِم  دۅشوے  اللہ  تعالیٰ  سٕندۍ  قسم  زِأسۍ  رَٹَو  نہٕ  اَمہِ  بدلہٕ  کانٛہہ  قٍمت  چاہے  کانٛہہ  (کوتاہ  تہِ)  قرابت  دار  ٲسِن  تہٕ  نَہ  تھاوَو  أسۍ  اللہ  تعالیٰ  سٕنز  (مقرر  کرنہٕ  آمٕژ)  گوٲہی  کٔھٹِتھ  (ہرگاہ  کٔھٹِتھ  تھاوَو  تیٚلہِ)  گژھو  أسۍ  تَمی  وقتہٕ  گناہ  گارن  منٛزشٲمل۔"
  },
  {
    "verse_id": 107,
    "translation": "پتہٕ  اگراَمہِ  (کتھہِ)  ہُنٛد  پے  لگہِ  زِ  تِم  دۅشوے  چِھ  (صحیح  گوٲہی  کٔھٹِتھ  تھاونہٕ  کہ  وجہ  کِنۍ)  گناہٕکۍمرتکب  سپٕدۍ  مٕتۍتیٚلہِ  گٔژِھن  تِہِنزِ  جایہِ  بدل  زٕ  (گواہ)  وصیت  کیٚو  حق  دارو  منٛز  کھڑا  یم  میتس  زیادہ  قریبی  آسن  پتہٕ  کھیٚیِن  تِم  اللہ  تعالیٰ  سُنٛد  قسم  زِ  بے  شک  چھے٘  سٲنۍ  گوٲہی  تِمن  دۅشوٕنۍ  ہٕنزِ  گوٲہی  کھوتہٕ  زیادٕہ  پٔز  تہٕ  أسۍ  چِھنہٕ  (حقہٕ  نِشہِ)  حدٕنیٚبرنیران،  (ہرگاہ  أسۍ  تہِ  کرو  تیٚلہِ)  سپدو  أسۍتمی  ساعتہٕ  ظٲلِمَو  منٛزٕ۔"
  },
  {
    "verse_id": 108,
    "translation": "یہِ  (طریقہٕ)  چُھ  اَتھ  کتھہِ  زیادٕہ  نَکھہٕ  زِ  لُکھ  دِن  صحیح  پٲٹھۍ  گوٲہی  یا  کھۅژن  اَتھ  کتھہِ  زِ  (غلط  گوٲہی  ہٕندِس  صورتس  منٛز)  یِن  تِہِندیٚو  قسمَو  پتہٕ  (تِمے)  قسم  (زیادٕہ  قریبی  رشتہٕ  دارن  کُن)  پھِرنہٕ،  تہٕ  اللہ  تعالیٰ  ہس  روٗزِو  کھۅژان  تہٕ  (تٔمۍ  سٕندۍ  احکام)  ٲسِو  (غور  سان)  بوزان،  تہٕ  اللہ  تعالیٰ  چُھنہٕ  نافرمان  قومس  ہدایت  دِوان۔"
  },
  {
    "verse_id": 109,
    "translation": "(تَتھ  دۅہس  کھۆژِو)  ییٚمہِ  دۅہ  اللہ  تعالیٰ  تمام  رسولن  جمع  کرِ  پتہٕ  فرماوِ  (تِمَن)  زِ  تۅہیہِ  کیا  جواب  اوسُو  (تُہٕنزن  اُمّتن  ہٕندِ  طرفہٕ  دین  کہ  دعوتُک)  دِنہٕ  آمُت؟  تِم  کرن  (اللہ  تعالیٰ  سٕنزِ  بارگاہِ  منٛز)  عرض،  اَسہِ  چُھنہٕ  کانٛہہ  علم،  بے  شک  چُھکھ  ژٕے  غیب  چن  تمام  کتھن  ہُنٛد  وارٕ  پٲٹھۍ  زانن  وول۔"
  },
  {
    "verse_id": 110,
    "translation": "ییٚلہِ  اللہ  تعالیٰ  فرماوِ،  اے  عیسیٰ  مریم  سٕندِ  فرزندٕ!  ژٕ  کر  پانس  پیٚٹھ  تہٕ  پننہِ  ماجہِ  پیٚٹھ  میون  احسان  یاد  ییٚلہِ  مے٘  پاک  روح  (جبریل)  سٕندِ  ذریعہ  ژے٘  مددکۆرُے،  ژٕ  اوسُکھ  مَنٛزلِس  منٛز  (دۅد  چیٚوٕنہِ  وٲنسہِ)  تہٕ  پختہٕ  وٲنسہِ  منٛز  (تبلیغ  تہٕ  رسالت  کِس  زمانس  منٛز  ہِوِی  اندازٕہ)  لُکن  سٍتۍ  کتھ  کران  تہٕ  ییٚلہِ  مے٘  ژٕ  کتاب  تہٕ  حکمت  (تہٕ  دانٲیی)  تہٕ  تورات  تہٕ  انجیل  ہیٚچھنوومَکھ  تہٕ  ییٚلہِ  ژٕمیانہِ  حُکمہٕ  ربِہ  اوسُکھ  جاناوارسٕنزِ  شکلہِ  ہیوٗ  (پُتلہٕ)  بناوان  پتہٕ  اوسُکھ  ژٕ  تَتھ  پھۅکھ  دِوان،  تہٕ  سُہ  (پُتلہٕ)  اوس  میانہِ  حُکمہٕ  جاناوار  بنان  تہٕ  ییٚلہِ  ژٕماجہِ  زیٚنہٕ  پیٚٹھٕکۍأنۍ  تہٕ  میٚندۍ  لد  (مریض)  میانہِ  حُکمہٕ  اوسہَکھ  ٹھیک  کران،  تہٕ  ییٚلہِ  ژٕ  میانہِ  حُکمہٕ  مۅردٕ  اوسہَکھ  (زندٕہ  کٔرِتھ  قبرِ  منٛزٕ)  کٔڑان  (تہٕ  کھڑا  کران)  تہٕ  ییٚلہِ  مے٘  بنی  اسرٲییل  چانہِ  (قتل)  نِشہِ  رُکٲوِمٕتۍ  ٲسۍ  ییٚلہِ  زن  ژٕ  تِمن  نِشہِ  ٹاکارٕ  نشٲنِیہِ  ہیٚتھ  آکھ،  تہٕ  تِمَو  منٛزٕوۆن  کٲفرو  (یہِ)  زِ  یہِ  چُھنہٕ  ٹاکارٕہ  جادِ  وَرٲے  کِہِنۍ۔"
  },
  {
    "verse_id": 111,
    "translation": "تہٕ  ییٚلہِ  مے٘  حواریٚن  ہٕندیٚن  دِلن  منٛز  (یہِ)  تروو  زِ  تۆہۍ  أنِو  مے٘  پیٚٹھ  تہٕ  میٲنِس  پیغمبرس  (عیسیٰ  علیہ  السلام)  پیٚٹھ  ایمان۔  (پتہٕ)  وۆن  تِمَو،  اَسہِ  اۆن  ایمان  تہٕ  ژٕ  روزگواہ  زِ  أسۍ  چِھ  یقینا  مسلمان۔"
  },
  {
    "verse_id": 112,
    "translation": "تہٕ  (یِتہِ  کر  یاد)  ییٚلہِ  حواریٚو  وۆن  اے  عیسیٰ  مریم  سٕندِ  فرزندٕ!  کیا  چون  ربّ  ہیکیا  یہِ  کٔرِتھ  زِ  اَسہِ  پیٚٹھ  والہِ  آسمان  پیٚٹھہٕ (کھیٚنُک)  خوان،  (پتہٕ)  وۆن  عیسیٰ  ہن  (علیہ  السلام،  درجواب)،  (لوٗکو!)  اللہ  تعالیٰ  ہس  کھۆژِو  اگر  تۆہۍ  ایمان  وٲلۍ  چِھو۔"
  },
  {
    "verse_id": 113,
    "translation": "تِم  لگۍ  وننہ،  أسۍ  چِھ  (صرف)  یہِ  یژھان  زِ  تَمہِ  منٛزٕ  کھیٚمو  تہٕ  سٲنۍ  دل  گژھن  مطمین  تہٕ  أسۍ  زانَو  (مزید  یقین  سان)  زِ  تۅہیہِ  چُھو  اَسہِ  پۆز  وۆنمُت  تہٕ  أسۍ  سپدو  اَتھ  (کھین  چیٚنٕچ  نعمت  نٲزل  سپدنس)  پیٚٹھ  گواہ۔"
  },
  {
    "verse_id": 114,
    "translation": "عیسیٰ  ابن  مریمن (علیہ  السلام) کۆر  عرض،اے  اللہ!  اے  سانہِ  ربّہ!اَسہِ  پیٚٹھ  کرآسمانہٕ  پیٚٹھہٕ  (نعمتُک)  خوان  نٲزل  تاکہ  (اَمہِ  کہ  نٲزل  سپدنُک  دۅہ)  بَنہِ  سانہِ  خٲطرٕ  عید  سانیٚن  یِنہٕ  والیٚن  خٲطرٕ (تہِ) تہٕ  سانیٚن  پٔتِمیٚن  خٲطرٕ  (تہِ)  تہٕ  (سُہ  خوان)  ٲسِن  چانہِ  طرفہٕ  نشٲنی  تہٕ  اَسہِ  کر  رزق  عطا!تہٕ  ژٕ  چُھکھ  سارِوٕے  کھۅتہٕ  بہتر  رزق  دِنہٕ  وول۔"
  },
  {
    "verse_id": 115,
    "translation": "اللہ  تعالیٰ  ہن  فرموو،  بے  شک  کرٕ  بہٕ  یہِ  تۅہیہِ  پیٚٹھ  نٲزل،  پتہٕ  یُس  شخص  تۅہیہِ  منٛزٕ  (اَمہِ)  پتہٕ  کفر  کرِ  تیٚلہِ  دِمہٕ  بہٕ  تس  یقینا  تِیُتھ  عذاب  زِ  تمام  دُنیا  والیٚو  منٛزٕ  دِمہٕ  نہٕ  کٲنسہِ  تہِ  تِیُتھ  عذاب۔"
  },
  {
    "verse_id": 116,
    "translation": "تہٕ  ییٚلہِ  اللہ  تعالیٰ  فرماوِ،  اے  عیسیٰ  ابن  مریم!  کیا  ژے٘  اوسیہِ  لُکن  وۆنمُت  زِ  تۆہۍ  بنٲوِو  مے٘  تہٕ  میانہِ  ماجہِ  اللہ  تعالیٰ  ہس  وَراے  زٕ  معبود؟  تِم  کرن  عرض،  ژٕ  چُھکھ  پاک،  میانہِ  خٲطرٕ  چُھنہٕ  یہِ  (روا)  زِبہٕ  وَنہٕ  تِژھ  کتھ  ییٚمِیُک  نہٕ  مے٘  کانٛہہ  حق  چُھ۔  ہرگاہ  مے٘  یہِ  کتھ  ؤنۍ  مٕژ  آسِہے  تیٚلہِ  آسِہی  ژے٘  یقیناسۅ  پتاہ،  ژٕ  چُھکھ  ہرکانٛہہ  سۅ  (کتھ)  زانان  یۅسہٕ  میٲنِس  دِلس  منٛز  چھے٘  تہٕ  بہٕ  چُھس  نہٕ  تِمہٕ  (کتھہٕ)  زانان  یِمہٕ  چٲنِس  علمس  منٛز  چھے٘۔  بے  شک  چُھکھ  ژٕے  غیب  چن  تمام  کتھن  ہُنٛد  اصٕل  پٲٹھۍ  زانن  وول۔"
  },
  {
    "verse_id": 117,
    "translation": "مے٘  اوس  نہٕ  تِمن  اَمہِ  (کتھہِ)  ورٲے  کِہِنۍ  وۆنمُت  ییٚمِیُک  ژے٘  مے٘  حکم  اوسُتھ  دِیُتمُت  زِتۆہۍ  ٲسِو  (صرف)  اللہ  تعالیٰ  سٕنز  عبادت  کران  یُس  میون  (تہِ)  ربّ  چُھ  تہٕ  تُہُنٛد  (تہِ)  ربّ  چُھ  تہٕ  بہٕ  روٗدُس  تِہِندیٚن  (عقٲیدن  تہٕ  اعمالن)  پیٚٹھ  (تَتھ  وقتس  تام)  خبردار  یۆت  تام  بہٕ  تِمن  لُکن  منٛز  موجود  روٗدُس۔  پتہٕ  ییٚلہِ  ژے٘  بہٕ  تُلتھس،  پتہٕ  اوسُکھ  ژٕے  تِمن  (ہنٛدیٚن  حالاتن)  پیٚٹھ  نظر  تھٲوِتھ،  بیٚیہِ  چُھکھ  ژٕ  پۯتھ  کُنہِ  چیزس  پیٚٹھ  گواہ۔"
  },
  {
    "verse_id": 118,
    "translation": "اگر  ژٕ  تِمن  عذاب  دِکھ  تیٚلہِ  (تہِ)  چِھ  تِم  چٲنی  بندٕہ  تہٕ  اگر  ژٕ  تِمن  مغفرت  کرکھ  تیٚلہِ  چُھکھ  بے  شک  ژٕے  بۆڈ  غٲلب  حکمت  وول۔"
  },
  {
    "verse_id": 119,
    "translation": "اللہ  تعالیٰ  فرماوِ،  یہِ  چُھ  تِیُتھ  دۅہ  (یَتھ  منٛز)  پٔزۍیاریٚن  دیہِ  تِہُنٛد  پۆز  فٲیدٕہ۔  تِہِندِ  خٲطرٕ  چِھ  جنت  یِمن  بٔنۍ  کِنۍ  کۅلہٕ  چھے٘  جٲری۔  تِم  چِھ  یِمن  منٛز  ہمیشہ  تہٕ  ہمیشہ  روزن  وٲلۍ۔  اللہ  تعالیٰ  سپُد  تِمن  رٲضۍ  تہٕ  تِم  سپٕدۍ  تس  رٲضۍ،  یٔہے  (اللہ  تعالیٰ  سٕنز  رضا)  چھے٘  سارِوٕے  کھۅتہٕ  بٔڑ  کامیٲبی۔"
  },
  {
    "verse_id": 120,
    "translation": "تمام  آسمانن  ہٕنز  تہٕ  زمینٕچ  تہٕ  یِکینٛژھاہ  یِمن  منٛز  چُھ  (سارِنٕے  ہٕنز)  بادشٲہی  چھے٘  اللہ  تعالیٰ  سٕندی  خٲطرٕ،  تہٕ  سُہ  چُھ  ہرکُنہِ  چیزس  پیٚٹھ  مکمل  قدرت  تھاوان۔"
  }
]