[
  {
    "verse_id": 1,
    "translation": "اللہ  تعالیٰ  تہٕ  تٔمۍسٕندِس  رسول  (صلی  اللہ  علیہ  وسلم)  سٕندِطرفہٕ  چُھ  بیزٲری  (تہٕ  دست  بردٲری)  ہُنٛد  اعلان  تِمن  مشرک  لُکن  کُن  یِمن  سٍتۍ  تۅہیہِ  (صلحُک  تہٕ  اَمنُک)  معاہدٕہ  کۆرمُت  اوسُو  (مگر  تِمَو  کٔر  معاہدٕہ  پھُٹرٲوِتھ  جنگٕچ  حالت  بیٚیہِ  بحال)۔"
  },
  {
    "verse_id": 2,
    "translation": "(اے  مشرکو!)  وۅنۍ  پھیٖرِو  تۆہۍ  زمینس  منٛزژۅن  ریٚتن  (تام،  یہِ  مہلت  ختم  سپدنہٕ  پتہٕ  آسیو  تۅہیہِ  جنگُک  بُتھ  وُچُھن)  تہٕ  زٲنِو  تۆہۍ  ہیکِیوٗن  نہٕ  اللہ  تعالیٰ  ہرگز  عٲجز  کٔرِتھ  تہٕ  بے  شک  چُھ  اللہ  تعالیٰ  کٲفرن  رسوا  کرن  وول۔"
  },
  {
    "verse_id": 3,
    "translation": "اللہ  تعالیٰ  تہٕ  تٔمۍ  سٕندِس  رسول  (صلی  اللہ  علیہ  وسلم)  سٕنٛدِ  طرفہٕ  چِھ  (یِم  آیات)  تمام  لُکن  کُن  حجِ  اکبر  کہ  دۅہ  (عام)  اعلان  زِ  اللہ  تعالیٰ  چُھ  مشرکن  بیزارتہٕ  تٔمۍ  سُنٛد  رسول  (صلی  اللہ  علیہ  وسلم)  تہِ  (چُھ  تِہنزِذمہ  دٲری  نش  مُچِھ)  لہٰذا  (اے  مشرکو!)  ہرگاہ  تۆہۍ  توبہٕ  کٔرِو  تیٚلہِ  چُھ  تہِ  تُہٕندِس  حقس  منٛز  بہتر  تہٕ  اگر  تۅہیہِ  روگردٲنی  کٔرٕو  تیٚلہِ  زٲنِو  زِ  تۆہۍ  ہیٚکیوٗن  نہٕ  اللہ  تعالیٰ  ہرگز  عٲجز  کٔرِتھ،  تہٕ  (اے  ٹاٹھہِ!)  تۆہۍ  بوزنٲوِیوٗکھ  کٲفر  دگ  تُلوٕنہِ  عذابٕچ  خبر۔"
  },
  {
    "verse_id": 4,
    "translation": "تِمَو  مشرکو  وَرٲے  یِمن  سٍتۍ  تۅہیہِ  معاہدٕہ  اوسُو  کۆرمُت  پتہٕ  کٔر  نہٕ  تِمَو  تۅہیہِ  سٍتۍ  (پُنُن  عہد  پوٗرٕ  کرنس  منٛز)  کانٛہہ  کمی  تہٕ  نَہ  کۆرُکھ  تُہٕندِس  مقابلس  منٛز  کٲنسہِ  مدد  (یاپشت  پنٲہی)  لہٰذا  کٔرِو  تۆہۍ  تِہُنٛد  عہد  تِہِندِس  مقرر  مدتس  تام  تِمن  سٍتۍ  پوٗرٕ،  بے  شک  چُھ  اللہ  تعالیٰ  پرہیزگارن  پسند  کران۔"
  },
  {
    "verse_id": 5,
    "translation": "ییٚلہِ  حرمت  وٲلۍ  ریٚتھ  نیرن  پَتہٕ  کٔرِیوٗکھ  تۆہۍ  (اعلان  مطٲبق  تِم)  مشرک  (یِمَو  گۅڈے  تۅہیہِ  خلاف  جنگ  شروع  چُھ  کۆرمُت،  دورانِ  جنگ)  ییٚتیٚن  لٔبِیوٗکھ  تَتیٚن  قتل  نتہٕ  کریوٗکھ  تِم  گرفتار  تہٕ  تِم  کٔریوٗکھ  قٲد  تہٕ  (تِم  رٹنہٕ  خٲطرٕ  تہٕ  تِمن  گھیرٕ  کرنہٕ  خٲطرٕ)  بِہیِو  پۯتھ  زاگس  پیٚٹھ  تِمن  زاگہِ،  پتہٕ  ہرگاہ  تِم  (قیدۍبناونہ  ینہ  پتہٕ)  تو  بہٕ  کرن  تہٕ  نماز  قٲیِم  کرن  بیٚیہِ  لاگن  زکوٰۃ  دُین  تیٚلہِ  ترٲوِو  (قید  منٛز  آزاد  کٔرتھ)  تِہٕنز  وَتھ  یَلہٕ  (تِکیازِ  تَتھ  صورتس  منٛز  تہِ  گژِھہ  اَمن  کہ  معاہدٕکۍ  پٲٹھۍ  جنگٕچ  جوٲزیت  ختم)۔  بے  شک  چُھ  اللہ  تعالیٰ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 6,
    "translation": "تہٕ  ہرگاہ  مشرکو  منٛزٕ  کانٛہہ  تہِ  تۅہیہِ  نِشہِ  پناہ  آسہِ  یَژھان  تیٚلہِ  دِیِو  تس  پناہ  یۆت  تام  سُہ  اللہ  تعالیٰ  سُنٛد  کلام  بوزِ  پتہٕ  واتنٲوِیوٗن  سُہ  تۆہۍ  تٔمۍ  سٕنزِ  اَمنہٕ  چہِ  جایہِ  تام،  یہِ  چُھ  اَمہِ  موجوب  زِ  تِم  لُکھ  چِھنہٕ  (حقُک)  علم  تھاوان۔"
  },
  {
    "verse_id": 7,
    "translation": "(ٲخر)  کِتھہٕ  پٲٹھۍ  ہیٚکہِ  مشرکن  خٲطرٕ  اللہ  تعالیٰ  ہس  نِشہِ  تہٕ  تٔمۍ  سٕندِس  رسولس  (صلی  اللہ  علیہ  وسلم)  نِشہِ  کانٛہہ  عہد  ٲسِتھ؟  تِمَو  لُکو  وَرٲے  یِمن  سٍتۍ  تۅہیہِ  مسجدِ  حرامس  نِشہِ  (حدیبیہ  ہس  منٛز)  معاہدٕہ  چُھو  کۆرمُت  لہٰذا  یۆت  تام  تِم  تۅہیہِ  سٍتۍ  (عہدس  پیٚٹھ)  قٲیِم  روزن  تۆہۍ  روٗزِو  تِمن  سٍتۍ  قٲیِم۔  بے  شک  چُھ  اللہ  تعالیٰ  پرہیزگارن  پسند  کران۔"
  },
  {
    "verse_id": 8,
    "translation": "کِتھہٕ  پٲٹھۍ  ہی٘کہِ  (تِمن  نِشہِ  عہد  چہِ  پاسدٲری  ہُنٛد  توقع)  ٲسِتھ  !  تِہُنٛد  حال  چُھ  یہِ  زِ  ہرگاہ  تۅہیہِ  پی٘ٹھ  غلبہٕ  لبن  تی٘لہِ  نَہ  کرن  تُہٕندِس  حقس  منٛز  کُنہِ  رشتہ  دٲری  ہُنٛد  (یا  سفارتی  ضٲبطُک)  لحاظہٕ  تہٕ  نَہ  کُنہِ  عہدُک،  تِم  چِھو  تۅہیہِ  (خوش  یوٕنۍ  لفظ  ونتھ)  پننہِ  چانٹہِ  سٍتۍرٲضۍ  تھاوان  یی٘لہ  کہ  زن  تِہِندۍ  دل  چِھ  (یِمَو  کتھو  نِشہِ)  انکار  کران  تہٕ  تِمَو  منٛزٕ  چِھ  اکثر  نافرمان۔"
  },
  {
    "verse_id": 9,
    "translation": "تِمَو  کۆر  اللہ  تعالیٰ  سٕندیٚن  آیاتن  ہٕنٛدِ  بدلہٕ  (دنیٲوی  مفادُک)  معمولی  قٍمت  حٲصل  پتہٕ  لٲگِکھ  تٔمۍسٕنزِ  (دین  چہِ)  وَتہِ  نِشہِ  (لُکھ)  بازرَٹٕنۍ،  بے  شک  چھے٘  سیٚٹھاہ  بُرٕ  کٲم  یۅسہٕ  تِم  کران  چِھ  روزان۔"
  },
  {
    "verse_id": 10,
    "translation": "نَہ  چِھ  تِم  کٲنسہِ  مسلمان  سٕندِس  حقس  منٛز  قرابتُک  لحاظہٕ  کران  تہٕ  نَہ  عہدُک،  تہٕ  تِمے  لُکھ  چِھ  (نافرمٲنی  منٛز)  حدٕ  نِشہِ  نیرن  وٲلۍ۔"
  },
  {
    "verse_id": 11,
    "translation": "تَوپتہٕ  (تہِ)  ہرگاہ  تِم  توبہٕ  کرن  بیٚیہِ  کرن  نماز  قٲیِم  تہٕ  زکوٰۃ  لاگن  دُِین  تیٚلہِ  چِھ  (تِم)  دیٖنس  منٛز  تُہٕنٛدۍ  بٲے  (لہٰذا  چَھنہ  تۅہیہِ  اکھ  أکس  سٍتۍ  پُر  امن  تعلقات  بناونہ  خٲطرٕ  الگ  پٲٹھۍ  کُنہ  معاہدٕچ  ضرورت)،  تہٕ  أسۍ  چِھ  (پنٕنۍ)  آیات  تِمن  لُکن  ہٕنٛدِ  خٲطرٕ  تفصیل  سان  بیان  کران  یِم  علم  تہٕ  گاٹہٕ  جار  چِھ  تھاوان۔"
  },
  {
    "verse_id": 12,
    "translation": "تہٕ  ہرگاہ  تم  ﴿توٚہیہِ  سٍتۍ  کرنہ  آمتہِ﴾پننہِ  معاہدہ  پتہ  پنٕنۍ  قسم  پھٹراون  تہٕ  ﴿امن  معاہدٕچ  خلاف  ورزی  کرتھ  کرن  قتلِ  عام  تہٕ  پُر  تشدد  کاروٲییہِ  کرتھ  جنگی  حالات  پٲدٕ  کرنس  تہٕ  ریاستی  امن  خٲطرٕ  سخت  خطرٕ  پٲدٕ  کرنس  سٍتۍ  سٍتۍ﴾  لاگن  ﴿سرِ  عام﴾  تُہندس  دینس  منٛز  پامہ  دِنہ  تیٚلہِ  کرو  ﴿اتھ  صورتس  منٛز﴾  توٚہۍ  ﴿فتنہ،  فساد  تہٕ  دہشت  گردی  ہُند  امکان  ختم  کرنہ  خٲطرٕ  تِمن﴾  لڑایہِ  ہندین  سرغنن  سٍتۍ﴿پیشگی  دفٲعی﴾  جنگ،  بیشک  چُھنہ  تِہندین  قسمن  پیٚٹھ  کانٛہہاعتبار﴿یہِ  دفٲعی  قدم  تُلو  امہ  موجوب﴾زِ  تِم  پھیرن  ﴿پننہِ  فتنہ  بٲزی  نشہ﴾  باز۔"
  },
  {
    "verse_id": 13,
    "translation": "کیا  تو٘ہۍ  کٔرِو  نا  تِتھِس  (دغاباز)  قومس  سٍتۍ  جنگ  یِمَو  پنٕنۍ  قسم  پھُٹرٲوۍ  (یعنی  اَمنُک  معاہدٕہ  پھُٹرٲوِتھ  کٔرٕکھ  جنگٕچ  حالت  بی٘یہِ  پٲدٕ)  تہٕ  رسول  (صلی  اللہ  علیہ  وسلم)  پننہِ  وطنہٕ  منٛزٕ  کڈنُک  کو٘رُکھ  ارادٕ  تہٕ  تِموٕے  کٔرتۅہیہِ  سٍتۍ  (عہد  پھٹراونچ  تہٕ  جنگ  کرنچ)  گۅڈٕ  ابتدا،  کیا  تو٘ہۍ  چِھوٕ  تِمن  کھۅژان  یی٘لہِ  زن  اللہ  تعالیٰ  زیادٕہ  حقدار  چُھ  زِ  تو٘ہۍ  کھوٗژِو  تس  بشرطیکہ  تو٘ہۍ  ٲسِو  (حقیقی)  مومن۔"
  },
  {
    "verse_id": 14,
    "translation": "تۆہۍ  کٔرِو  تِمن  سٍتۍ  جنگ  (یمو  حدبیہ  ہُک  اَمن  معاہدٕہ  پھُٹرٲوِتھ  پتہٕ  نوِ  سرٕ  جنگچ  حالت  شروع  کٔر)،  اللہ  تعالیٰ  دِیہِ  تُہٕندیٚو  اَتھو  تِمن  (تِہٕنزِ  وعدٕہ  خلٲفی  تہٕ  اَمن  دشمنی  ہٕندِ  بٲعث)  عذاب  تہٕ  تِمن  کرِ  رُسوا  تہٕ  تِمن  (سٍتۍ  مقابلہٕ  کرنس)  پیٚٹھ  کریٚو  تۅہیہِ  مدد  تہٕ  ایمان  والیٚن  ہٕندیٚن  سیٖنن  بخشہِ  شفا  (یمن  پیٹھ  مکہ  کین  لڑایہ  گرین  ہنٛدیو  سرغنو  ہنٛد  دٔسۍ  ظلم  و  تشدّد  کرنہ  یوان  روٗد)۔"
  },
  {
    "verse_id": 15,
    "translation": "تہٕ  تِہِندیٚن  دِلن  ہُنٛد  غم  تہٕ  شرارت  کرِ  دوٗر  تہٕ  یَس  ییٚژِھہِ  تَس  کرِ  توبہٕ  قبول،  تہٕ  اللہ  تعالیٰ  چُھ  سیٚٹھاہ  عِلمہٕ  وول  بۆڈ  حکمت  وول۔"
  },
  {
    "verse_id": 16,
    "translation": "کیا  تۆہۍ  چِھوٕ  یہِ  سمجھان  زِ  تۆہۍیِیِو  (مصیبت  تہٕ  مشکلات  ویٚتراونہٕ  وَرٲے  یِتھے)  یَلہٕ  تراونہٕ  حالانکہ  اللہ  تعالیٰ  ہن  ژٲرۍ  نہٕ  (وُنہِ)  تِتھۍ  لُکھ  یِمَو  تۅہیہِ  منٛزٕجہاد  چُھ  کۆرمُت  تہٕ  (یِمَو)  اللہ  تعالیٰ  ہس  وَرٲے  تہٕ  تٔمۍ  سٕندِس  رسولس  (صلی  اللہ  علیہ  وسلم) وَ  رٲے  تہٕ  اہلِ  ایمانن  وَرٲے  کانٛہہ  رازدار  چُھنہ  بنوومُت،  تہٕ  اللہ  تعالیٰ  چُھ  تِمَو  کامیٚو  نِشہِ  وارٕ  پٲٹھۍ  خبردار  یِمہٕ  تۆہۍ  کران  چِھو۔"
  },
  {
    "verse_id": 17,
    "translation": "مشرکن  خٲطرٕ  چُھنہٕ  یہِ  روا  زِ  تِم  کرن  اللہ  تعالیٰ  سٕنزٕ  مسجدٕ  آباد  اَتھ  حالس  منٛززِتِم  چِھ  پانہٕ  پانس  پیٚٹھ  کفرٕکۍ  گواہ،  تِمن  لُکن  ہٕنٛدۍ  تمام  اعمال  چِھ  بٲطل  سپٕدۍ  مٕتۍ  تہٕ  تِم  چِھ  ہمیشہ  جہنم  سٕے  منٛز  روزن  وٲلۍ۔"
  },
  {
    "verse_id": 18,
    "translation": "اللہ  تعالیٰ  سٕنزٕ  مسجدٕ  ہیٚکہِ  سُے  آباد  کٔرِتھ  ییٚمۍ  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  اۆن  بیٚیہِ  کٔر  تٔمۍ  نماز  قٲیِم  تہٕ  زکوٰۃ  کۆرن  ادا  تہٕ  اللہ  تعالیٰ  ہس  وَرٲے  کھوٗژ  نہٕ  (بیٚیہِ  کٲنسہِ)۔  اَمہِ  موجوب  چھے٘  امید  زِ  یِمَے  لُکھ  بنن  ہدایت  لبن  والیٚو  منٛزٕ۔"
  },
  {
    "verse_id": 19,
    "translation": "کیا  تۅہیہِ  چھَوٕ  (محض)  حاجن  تریش  چاوٕنٕچ  تہٕ  مسجدِ  حرامٕچ  آبادی  تہٕ  مرمتُک  انتظام  کرنٕچ  (عمل)  تَس  شخصہٕ  سٕنزن  (عملن)  برابر  زٲنۍ  مٕژ  ییٚمۍ  اللہ  تعالیٰ  ہس  تہٕ  ٲخرت  کِس  دۅہس  پیٚٹھ  ایمان  اۆن  بیٚیہِ  کۆرُن  اللہ  تعالیٰ  سٕنزِ  وَتہِ  منٛز  جہاد  یِم  لُکھ  ہیٚکن  نہٕ  اللہ  تعالیٰ  سٕنزِ  بارگاہِ  منٛز  برابر  ٲسِتھ،  تہٕ  اللہ  تعالیٰ  چُھنہٕ  ظٲلم  قومس  ہدایت  دِوان۔"
  },
  {
    "verse_id": 20,
    "translation": "یِمَو  لُکو  ایمان  اۆن  بیٚیہِ  کٔرٕکھ  ہجرت  تہٕ  اللہ  تعالیٰ  سٕنزِ  وَتہِ  منٛز  روٗدۍ  پننیٚو  مالَو  تہٕ  پننیٚو  جانَو  سٍتۍ  جہاد  کران  تِم  چِھ  اللہ  تعالیٰ  سٕنزِ  بارگاہِ  منٛز  درجہ  کہ  لحاظہٕ  سیٚٹھاہ  بٔڑۍ،تہٕ  تِمے  یٲتۍ  لُکھ  چِھ  مُرادس  وٲتِمٕتۍ۔"
  },
  {
    "verse_id": 21,
    "translation": "تِہُنٛد  ربّ  چُھ  تِمن  پننہِ  طرفہٕ  رحمتٕچ  تہٕ  (پننہِ)  رٲضۍ  آسنٕچ  تہٕ  (تِمن)  جنتن  ہٕنز  خوش  خبر  دِوان  یِمن  منٛز  تِہِندِ  خٲطرٕ  ہمیشہ  روزن  واجِنہِ  نعمتہٕ  چھے٘۔"
  },
  {
    "verse_id": 22,
    "translation": "(تِم)  روزن  تِمن  منٛز  ہمیشہ  ہمیشہ  بے  شک  چُھ  اللہ  تعالیٰ  سٕے  نِشہِ  بۆڈاجر۔"
  },
  {
    "verse_id": 23,
    "translation": "اے  ایمان  والیو!  تۆہۍ  مَہ  بنٲوِیوٗکھ  پنٕنۍ  مٲلۍ  (بُڈِ  بب)  تہٕ  بٲے  تہِ  پنٕنۍ  دوست  ہرگاہ  تِمن  ایمان  کھۅتہٕ  کفر  ٹوٹھ  آسہِ،  تہٕ  تۅہیہِ  منٛز  یُس  شخص  تہِ  تِمن  دوست  تھاوِ  تیٚلہِ  چِھ  تِمے  لُکھ  ظٲلم۔"
  },
  {
    "verse_id": 24,
    "translation": "(اے  نبی  مکرّم!)  تۆہۍ  فرمٲوِو،  اگر  تۅہیہِ  تُہٕندۍ  مٲلۍ  (بُڈِ  بب)  تہٕ  تُہٕندۍ  نیٚچِوۍ  (کورِ)  تہٕ  تُہٕنٛدۍ  بٲے  (بیٚنہِ)  تہٕ  تُہٕنٛزٕ  خاندارِنہِ  تہٕ  تُہٕنٛدۍ  (باقی)  رشتہٕ  دار  تہٕ  تُہٕندۍ  مال  یِم  تۅہیہِ  (محنتہٕ  سان)  کمٲوِو  تہٕ  تجارت  تہٕ  کاروبار  ییٚمہِ  کہِ  نقصان  نِشہِ  تۆہۍ  کھۅژان  چِھو  روزان  تہٕ  تِم  مکانہٕ  یِم  تۆہۍ  پسند  چِھو  کران،  اللہ  تعالیٰ  سٕنٛد  کھوتہٕ  تہٕ  رسول  (صلی  اللہ  علیہ  وسلم)  سٕنٛدِ  کھوتہٕ  تہٕ  تٔمۍ  سٕنزِ  وَتہِ  منٛز  جہادٕ  کھۅتہٕ  زیادٕہ  ٹٲٹھۍ  چِھو  تیٚلہِ  کٔرِو  انتظار  یۆت  تام  اللہ  تعالیٰ  پَنُن  حکمِ  (عذاب)  اَنہِ،  تہٕ  اللہ  تعالیٰ  چُھنہٕ  نافرمان  لُکن  ہدایت  فرماوان۔"
  },
  {
    "verse_id": 25,
    "translation": "بے  شک  کۆر  اللہ  تعالیٰ  ہن  تۅہیہِ  واریاہن  جاین  مدد  تہٕ  (خاص  پٲٹھۍ)  حنین  کہ  دۅہ  ییٚلہِ  تُہٕندۍ  (افرٲدی  قوتٕکۍ)  کثرتن  تۅہیہِ  بوش  اوسنَو  کھۅلمُت  پتہٕ  ہیۆک  نہٕ  تٔمۍ  (کثرتن)  تۅہیہِ  کانٛہہ  نفع  دِتھ  تہٕ  زمین  گٔیہِ  اَمہِ  باوجود  زِ  سۅ  ٲس  کُشادگی  تھاوان،  تۅہیہِ  پیٚٹھ  تنگ  چنانچہ  پھیٖرِۍوٕ  تۆہۍ  پۆت  کھورِ  پسپا  گٔژِھتھ۔"
  },
  {
    "verse_id": 26,
    "translation": "پتہٕ  کۆراللہ  تعالیٰ  ہن  پننِس  رسولس  (صلی  اللہ  علیہ  وسلم)  پیٚٹھ  تہٕ  ایمان  والیٚن  پیٚٹھ  پَنُن  تسکین  (رحمت) نٲزل  تہٕ  تٔمۍ  وٲلۍ  (مَلکن  ہٕنٛدۍ  تِتھۍ)  لشکر  یِم  تۅہیہِ  وُچِھتھ  ہیٚکِۍووکھ  نہٕ  تہٕ  تٔمۍ  دِیُت  تِمن  لُکن  عذاب  یِم  کفر  ٲسۍ  کران،تہٕ  یۅہے  چُھ  کٲفرن  ہُنٛد  سزا۔"
  },
  {
    "verse_id": 27,
    "translation": "پتہٕ  چُھ  اللہ  تعالیٰ  اَمہِ  پتہٕ  تہِ  ییٚمِس  ییٚژِھہ  تٔمۍ  سُنٛد  توبہٕ  قبول  کران  (یعنی  تس  چُھ  اسلام  کہ  توفیق  تہٕ  رحمت  کہ  توجہ  سٍتۍ  نوازان)،  تہٕ  اللہ  تعالیٰ  چُھ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 28,
    "translation": "اے  ایمان  والیو!  مشرکین  چِھ  کلہٕ  پیٚٹھہٕ  نَلس  تام  نجاست  لہٰذاگژھن  نہٕ  تِم  پننہِ  ییٚمہِ  ؤرِیہِ  پتہٕ  (یعنی  فتحِ  مکہ  پتہٕ  سن9ھ  پیٚٹھہٕ)  مسجدِ  حرامس  نکھہٕ  ہیٚکٕنۍ  یِتھ  تہٕ  ہرگاہ  تۅہیہِ  (تجارتس  منٛز  کمی  ہٕنٛدِ  بٲعث)  غریبی  ہُنٛد  خوف  چُھو  تیٚلہِ  (مَہ  بانٛبرِو)  عنقریب  اگر  اللہ  تعالیٰ  ییٚژِھہِ  تۅہیہِ  کریو  پننہِ  فضل  سٍتۍ  مالدار،  بے  شک  چُھ  اللہ  تعالیٰ  وارٕ  پٲٹھۍ  زانن  وول  بۆڈ  حکمت  وول۔"
  },
  {
    "verse_id": 29,
    "translation": "﴿اے  مسلمانو!﴾  توٚہۍ  کرو  اہلِ  کتابو  منٛزٕ  تمن  سٍتۍ  ﴿تہِ  جوٲبی﴾  جنگ  ﴿یمو  توٚہیہِ  سٍتۍ  مدینس  منٛز  کرنہ  آمُت  امنُک  معاہدہ  پھُٹرٲوتھ،  جلاوطنی  باوجود  جنگِ  احزابس  منٛزمدینس  پیٚھ  حملہ  کرن  والیٚن  مکہ  کیٚن  کٲفر  فوجن  بھرپوٗر  مدد  کوٚرتہٕ  وُنہ  تہِ  چِھ  توٚہیہِ  خلاف  تمام  ممکن  سپدن  واجنہ  سٲزشہ  جٲری  تھٲوتھ﴾  یم  نہ  اللہ  تعالیٰ  ہس  پیٚٹھ  ایمان  چِھ  تھاوان  نہ  ٲخرت  کس  دۅہس  پیٚٹھ  تہٕ  نہ  چِھ  تمن  چیزن  حرام  زانان  یم  اللہ  تعالیٰ  ہن  تہٕ  تمۍ  سندۍ  رسولن﴿صلی  اللہ  علیہ  وسلم﴾  حرام  چِھ  قرار  دتمتۍ  تہٕ  نہ  چِھ  دین  حق  اختیارکران،  یوٚت  تام  زن  تِم﴿ریاست  کس  دستوٗرس  تہٕ  نظامس﴾تابع  سپدتھ  پننہِ  اتھہ  ریاستی  حفاظتُک  ٹیکس﴿یُس  عسکری  خدماتو  نشہ  مُستثنیٰ  آسنہ  کس  صورتس  منٛز  وصول  چُھ  یوان  کرنہ﴾ ادا کرن۔"
  },
  {
    "verse_id": 30,
    "translation": "تہٕ  یہودیٚو  وۆن  عزیر  (علیہ  السلام)  چِھ  اللہ  تعالیٰ  سٕندۍ  نیٚچِوۍ  تہٕ  نصاریٰ  ہَو  وۆن  مسیح  (علیہ  السلام)  چِھ  اللہ  تعالیٰ  سٕنٛدۍ  نیٚچِوۍ۔  یہِ  چھے٘  تِہٕنز  (غلط)  کتھ  یۅسہٕ  پننہِ  چانٹہِ  کڑان  چِھ۔  یِم  چِھ  تِمن  لُکن  ہٕنزِ  کتھہِ  سٍتۍ  (ہِشر)  وَرتاوان  یِمَو  (یِمن)  برونٛہہ  کفر  چُھ  کۆرمُت،  اللہ  تعالیٰ  کٔرِن  یِمن  ہلاک  یِم  کور  چِھ  ڈٔلِتھ  پکان۔"
  },
  {
    "verse_id": 31,
    "translation": "تِمَو  ٲسۍاللہ  تعالیٰ  ہس  وَرٲے  پنٕنۍ  عٲلِم  تہٕ  زٲہدربّ  بنٲوِمٕتۍ  تہٕ  مریم  سُنٛد  نیٚچوِ  مسیح  (علیہ  السلام  تہِ)  ییٚلہِ  زن  تِمن  اَمہِ  ورٲے  (کانٛہہ)  حکم  اوس  نہٕ  دِنہٕ  آمُت  زِ  تِم  کٔرِن  صرف  أکس  (سٕے)  معبود  سٕنز  عبادت  یَس  وَرٲے  کانٛہہ  معبود  چُھنہٕ  سُہ  چُھ  تِمَو  نِشہِ  پاک  یِمن  یِم  شریک  چِھ  مانان۔"
  },
  {
    "verse_id": 32,
    "translation": "تِم  چِھ  یژھان  زِ  اللہ  تعالیٰ  سُنٛدنوٗر  کرہن  پننیو  پھۅکَو  سٍتۍ  ژھیٚتہٕ  تہٕ  اللہ  تعالیٰ  چُھنہٕ  (یہِ  کتھ)  قبول  کران  مگر  چُھ  یہِ  (یژھان)  زِسُہ  واتناوِ  پننِس  نوٗرس  کمالس  تام  اگر  چہِ  کفار  (تَتھ)  ناپسندٕے  کرن۔"
  },
  {
    "verse_id": 33,
    "translation": "سُے  چُھ  (اللہ  تعالیٰ)  ییٚمۍ  پَنُن  رسول (صلی  اللہ  علیہ  وسلم)  ہدایت  تہٕ  دینِ  حق  ہیٚتھ  سوٗز  تاکہ  أمِس  (رسول  صلی  اللہ  علیہ  وسلمس)  کرِ  پرتھ  دینس  (پیٹھ  پکن  وٲلِس)  پیٚٹھ  غٲلب  اگر  چہ  مشرکن  گژِھہ  ناگوار۔"
  },
  {
    "verse_id": 34,
    "translation": "اے  ایمان  والیو!  بے  شک  چِھ  (اہلِ  کتابن  ہٕنٛدۍ)  اکثر  عٲلِم  تہٕ  درویش،لُکن  ہٕندۍ  مال  ناحق  (طریقہٕ  سٍتۍ)  کھیٚوان  تہٕ  اللہ  تعالیٰ  سٕنزِ  وَتہِ  نِشہِ  چِھ  رُکاوان  (یعنی  لُکن  ہٕندِ  مالہٕ  سٍتۍ  چِھ  پنٕنۍچندٕہ  بران  تہٕ  دین  حق  کِس  پوچھرس  تہٕ  اشاعتس  پیٚٹھ  خرچ  کرنہٕ  نِشہِ  چِھ  ٹھاکھ  کران)،  تہٕ  یِم  لُکھ  سۅنُک  تہٕ  رۅپُک  ذخیرٕہ  چِھ  کران  تہٕ  تَتھ  چِھنہٕ  اللہ  تعالیٰ  سٕنزِ  وَتہِ  منٛز  خرچ  کران  تیٚلہِ  بوزنٲوِیوٗکھ  تِم  دگ  تُلوٕنہِ  عذابٕچ  خبر۔"
  },
  {
    "verse_id": 35,
    "translation": "ییٚمہِ  دۅہ  اَتھ  (سۅنس، رۅپس  تہٕ  مالس)  جہنم  کِس  نارس  منٛز  تاو  یِیہِ  دِنہٕ  پتہٕ  یِن  اَمہِ  (وُہناونہٕ  آمتہِ  مالہٕ)  سٍتۍ  تِہِندۍ  ڈیٚکہٕ  بیٚیہِ  تِہٕنزٕلرٕ  بیٚیہِ  تِہِنٛزٕ  شانہٕ  داغوَنہٕ  (تہٕ  تِمن  یِیہِ  وَننہٕ)  زِ  یہِ  چُھ  (سُے)  مال  یُس  تۅہیہِ  پننیٚن  نفسن  (ہٕنٛدِ  مفادٕ)  خٲطرٕ  سۅمبروومُت  اوسُو  وۅنۍ  وُچِھو  تۆہۍ  (تَمہِ  مالُک)  مزٕہ  یُس  تۆہۍ  سۅمبراوان  روٗدِمٕتۍ  ٲسۍوٕ۔"
  },
  {
    "verse_id": 36,
    "translation": "بے  شک  چھے٘  اللہ  تعالیٰ  ہس  نزدیک  ری٘تن  ہٕنز  گرنٛد  اللہ  تعالیٰ  سٕنزِ  کتابِہ  (یعنی  قدرت  کِس  نٔوِشتس)  منٛز  باہ  ری٘تھ  (لی٘کِھتھ)  یی٘مہِ  دۅہ  پی٘ٹھہٕ  تٔمۍ  آسمان  تہٕ  زمین  (یعنی  آسمانن  ہُند  تہٕ  زمیٖنُک  نظام)  پٲدٕ  اوس  کو٘رمُت۔  تِمَو  منٛزٕ  چِھ  ژور  ری٘تھ  (ذوالقعدہ،  ذوالحجہ،  محرم  تہٕ  رجب)  حرمت  وٲلۍ۔  یۅہے  چُھ  سیو٘د  حساب۔  لہٰذا  کٔرۍزی٘و  نہٕ  تو٘ہۍ  یِمن  ری٘تن  منٛز  (پٲنۍ  پانے  جنگس  تہٕ  قتالس  منٛز  ملوث  سپدِتھ)  پننی٘ن  نفسن  پی٘ٹھ  ظلم  تہٕ  تو٘ہۍ  (تہِ)  کٔرِو  تمام  (لڑن  والی٘ن)  مشرکن  سٍتۍ  تِتھے  پٲٹھۍ  (جوٲبی)  جنگ  یِتھہٕ  پٲٹھۍ  تِم  سٲری  (سٔمِتھ)  تۅہیہِ  سارِنٕے  پی٘ٹھ  جنگ  چِھ  مسلط  کران،  بی٘یہِ  زٲنِو  زِ  بے  شک  چُھ  اللہ  تعالیٰ  پرہیزگارن  سٍتۍ۔"
  },
  {
    "verse_id": 37,
    "translation": "(حرمت  وٲلۍ  ریٚتھ)  پتھ  برونٛہہ  ڈالٕنۍ  چُھ  محض  کفرس  منٛز  زیادتی  بیٚیہِ  نہٕ  کینہہ،  اَمہِ  سٍتۍ  چِھ  تِم  کٲفر  لُکھ  وَرغلاونہٕ  یِوان  یِم  اَتھ  أکِس  ؤرِیَس  حلال  چِھ  گٕنزران  تہٕ  دۆیِمہِ  ؤرِیہِ  چھ  اَتھ  حرام  قرار  دِوان  تاکہ  تِمن  (ریٚتن)  ہٕنز  گرنٛد  کرن  پوٗرٕ  یِمن  اللہ  تعالیٰ  ہن  چھے٘  حرمت  عطا  کٔرمٕژ  تہٕ  سُہ  (ریٚتھ  تہِ)  کرن  حلال  یُس  اللہ  تعالیٰ  ہن  حرام  چُھ  کۆرمُت۔  تِہِندِ  خٲطرٕ  چِھ  تِہِندۍ  بُرٕ  اعمال  شوٗبدار  آمٕتۍ  بناونہٕ  تہٕ  اللہ  تعالیٰ  چُھنہٕ  کٲفرن  ہٕندِس  دٔرِس  ہدایت  دِوان۔"
  },
  {
    "verse_id": 38,
    "translation": "اے  ایمان  والیو!  تۅہیہِ  کیا  چُھو  گۆمُت  زِ  ییٚلہِ  تۅہیہِ  وَننہٕ  چُھ  یِوان  زِ  تۆہۍ  نیٖرِو  اللہ  تعالیٰ  سٕنزِ  وَتہِ  منٛز  (جہادس)  تیٚلہِ  چِھو  تۆہۍ  گۆبِتھ  زمین  (کِس  مٲدی  تہٕ  ؤسۍ  پایہِ  دنیاہس)  کُن  نمان،  کیا  تۆہۍ  چِھوٕٲخرت  بدلہٕ  دُنیا  چہِ  زندگی  پیٚٹھ  رٲضۍ  گٔمٕتۍ؟  لہٰذا  چُھنہٕ  ٲخرت  (کِس  مقابلس)  منٛز  دنیٲوی  زندگی  ہُنٛد  ساز  و  سامان  کِہِنۍ  تہِ  مگر  چُھ  سیٚٹھاہ  کم  (حیثیت  تھاوان)۔"
  },
  {
    "verse_id": 39,
    "translation": "اگر  تۆہۍ  (جہادخٲطرٕ)  نیٖرِو  نہٕ  تیٚلہِ  کریٚو  سُہ  تۅہیہِ  دگ  تُلوٕنِس  عذابس  منٛز  مبتلا  تہٕ  تُہٕنزِ  جایہِ  اَنہِ  بیٚیہِ  (کُنہِ)  قومس  تہٕ  تۆہۍ  ہیٚکِو  نہٕ  تس  کٕہٕنۍ  تہِ  نقصان  واتنٲوِتھ،  تہٕ  اللہ  تعالیٰ  چُھ  پۯتھ  چیزس  پیٚٹھ  بٔڑ  قدرت  تھاوان۔"
  },
  {
    "verse_id": 40,
    "translation": "ہرگاہ  تۆہۍ  تِمن  (یعنی  رسول  اللہ  صلی  اللہ  علیہ  وسلمن  ہٕندِس  اسلام  کِس  غلبہٕ  کِس  جدوجہدس  منٛز)  مددکٔرِو  نہٕ  (تیٚلہِ  تہِ  کیا  گۆو)  بے  شک  ٲسۍتِم  اللہ  تعالیٰ  ہن  (تَمہِ  وقتہٕ  تہِ)  مددٕ  سٍتۍ  نوٲزِمٕتۍ  ییٚلہِ  کٲفرو  تِم  (مکہ  وطنہٕ  منٛزٕ)  کٔڑۍمٕتۍ  ٲسۍ  حالانکہ  تِم  ٲسۍدۅیَو  (ہجرت  کرن  والیو)  منٛزٕ  دۆیِم  ییٚلہِ  زن  دۅشوَے  (رسول  اللہ  صلی  اللہ  علیہ  وسلم  تہٕ  ابوبکرِ  صدیق  رضی  اللہ  عنہ)  غارس  (ثورس)  منٛز  ٲسۍ  ییٚلہِ  تِم  پننِس  سٲتھِیَس  (ابوبکر  صدیقس  رضی  اللہ  عنہ)  فرماوان  ٲسۍ  غم  مَہ  بھر  بے  شک  چُھ  اللہ  تعالیٰ  اَسہِ  سٍتۍپتہٕ  کۆر  اللہ  تعالیٰ  ہن  تِمن  پیٚٹھ  پَنُن  تسکین  (یعنی  دِلُک  قرار)  نٲزل  تہٕ  تِمن  بخشِن  (فرشتن  ہٕندیٚن)  تِتھیٚن  لشکرن  ہٕنٛدِ  ذریعہ  قوت  یِم  نہٕ  تۅہیہِ  وُچِھتھ  ہیٚکِۍووکھ  تہٕ  تٔمۍ  بنٲو  کٲفرن  ہٕنز  کتھ  ؤسۍ  پایہ  تہٕ  بے٘  کارِ،  تہٕ  اللہ  تعالیٰ  سُند  فرمان  چُھ  (ہمیشہ)  بۆڈ  تہٕ  تھۆدُے،  تہٕ  اللہ  تعالیٰ  چُھ  غٲلب،  حکمت  وول۔"
  },
  {
    "verse_id": 41,
    "translation": "تۆہۍنیرِو  خواہ  لۆتۍ  چِھو  یا  گۆبۍ  (پۯتھ  حالس  منٛز)  تہٕ  پننیٚو  مالَو  تہٕ  جانَو  سٍتۍ  کٔرِو  اللہ  تعالیٰ  سٕنزِ  وَتہِ  منٛزجہاد،  یہِ  چُھ  تُہٕندِ  خٲطرٕ  بہترا  گر  تۆہۍ  (حقیقت)  زانہٕ  وُنۍ  چِھو۔"
  },
  {
    "verse_id": 42,
    "translation": "اگرمالِ  (غنیمت)  جلدی  حٲصل  سَپدن  وول  آسِہے  تہٕ  (جہادُک) سفر  آسِہے  لۆتہ  وٲے  تہٕ  سہل  تیٚلہِ  نیرہَن  تِم  (منافق)  پٔزۍپٲٹھۍ  تۅہیہِ  پتہٕ  پتہٕ  مگر  (سُہ)  مشقت  وول  دوٗریٚر  باسیاو  تِمن  سیٚٹھاہ  دوٗر،  تہٕ  (وۅنۍ)  کھیٚن  تِم  عنقریب  اللہ  تعالیٰ  سٕندۍ  قسم  زِ  ہرگاہ  اَسہِ  منٛز  طاقت  آسِہے  تیٚلہِ  نیرہَو  تۅہیہِ  سٍتۍ  ضرور  تِم  چِھ  (یِمَو  اَپزیٚو  کتھو  سٍتۍ)  پننِس  پانس  (مزید)  ہلاکتس  منٛز  تراوان  تہٕ  اللہ  تعالیٰ  چُھ  زانان  زِ  تِم  چِھ  پٔزۍپٲٹھۍ  اَپُز  ونان۔"
  },
  {
    "verse_id": 43,
    "translation": "اللہ  تعالیٰ  تھٲوِنَو  تۅہیہِ  سلامت  (تہٕ  باعزت  وعافیت)  تۅہیہِ  کیازِدِژاوٕے  تِمن  رخصت  (زِ  تِم  مَہ  گٔژِھن  جنگس  منٛز  شریک)  تاکہ  تِم  لُکھ  (تہِ)  نیرہن  تُہٕندِخٲطرٕ  نٔنۍ  یِم  پۆز  ٲسۍ  وَنان  تہ  تۅہۍ  ہیٚکہِ  ہوٗکھ  اَپُز  وَنن  وٲلۍ  (تہِ)  پچھٲنتھ۔"
  },
  {
    "verse_id": 44,
    "translation": "تِم  لُکھ  یِم  اللہ  تعالیٰ  ہس  پیٚٹھ  تہِ  ٲخرت  کِس  دۅہس  پیٚٹھ  ایمان  چِھ  تھاوان  کرن  نہٕ  تۅہیہِ  نِشہِ  (اَمہِ  کتھہِ  ہُنٛد)  رخصت  طلب  زِ  تِم  کرن  (نہٕ)  پننیٚو  مالَو  جانَو  سٍتۍ  جہاد،  تہٕ  اللہ  تعالیٰ  چُھ  پرہیز  گارن  وارٕ  پٲٹھۍ  زانان۔"
  },
  {
    "verse_id": 45,
    "translation": "تۅہیہِ  نِشہِ  ژھارن  (جہادس  منٛز  شریک  نہ  گژھنُک)  رخصت  صرف  تِمَے  لُکھ  یِم  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  چِھنہٕ  تھاوان  تہٕ  تِہِندۍ  دل  چِھ  شکس  منٛزہیٚنہٕ  آمٕتۍ  اَمہِ  موجوب  چِھ  تِم  پننِس  شکس  منٛزحٲران  تہٕ  دربدر  پھیران۔"
  },
  {
    "verse_id": 46,
    "translation": "اگر  تِمَو  (پٔزۍپٲٹھۍ  جہادٕ  خٲطرٕ)  نیرنُک  ارادٕہ  کۆرمُت  آسِہے  تیٚلہِ  کرہن  تِم  ضرور  اَمہِ  خٲطرٕ  (کینہہ  نَتہٕ  کینہہ)  سامانہٕ  دستیاب  مگر  (حقیقت  چھے٘  یہِ  زِ  تِہِندِ  اَپزِ  تہٕ  منافقت  کہ  بٲعث)  کۆراللہ  تعالیٰ  ہن  تِہُنٛد  (جہاد  خٲطرٕ)  کھڑاگژھنُے  ناپسندتَوَے  رُکٲوۍ  تٔمۍ  تِم  (تٔتی)  تہٕ  تِمن  آو  وَننہٕ  زِ  تۆہۍروٗزِوبِہتھ  (تِمن)  بیٚہَن  والیٚن  سٍتۍ  (یِمن  جہادس  نیرنُک  وۅندے  آو  نہٕ)۔"
  },
  {
    "verse_id": 47,
    "translation": "اگر  تِم  تۅہیہِ  منٛز  (شٲمل  سپدِتھ)  نیرہن  تیٚلہِ  کرہن  تُہٕندِ  خٲطرٕ  محض  شرس  تہٕ  فسادسٕے  منٛز  اضافہٕ  تہٕ  تۅہیہِ  درمیان  کرہن  (پھاٹوَن  واد  تُلنٕچ)  کوشش  تِم  چِھ  تۅہیہِ  منٛز  فتنہٕ  تُلن  یژھان  تہٕ  تۅہیہِ  منٛزٕ  چِھ  (وُنہِ  تہِ)  تِہِنٛدۍ  (کینہہ)  جاسوس  موجود،  تہٕ  اللہ  تعالیٰ  چُھ  ظٲلِمَو  نِشہِ  اصل  پٲٹھۍ  وٲقف۔"
  },
  {
    "verse_id": 48,
    "translation": "درحقیقت  چِھ  تِم  گۅڈٕ  تہِ  فتنہٕ  تُلنس  زاگان  روٗدِمٕتۍتہٕ  تُہنٛزن  کامین  کھُر  اننچ  تدبیر  کران  رودۍمتۍ  یۆت  تام  زن  حق  آو  تہٕ  اللہ  تعالیٰ  سُنٛد  حکم  سپُد  غٲلب  تہٕ  تِم  روٗدۍ  (تَتھ)  ناپسندٕے  کران۔"
  },
  {
    "verse_id": 49,
    "translation": "تہٕ  تِمن  منٛزچُھ  سُہ  شخص  (تہِ)  یُس  ونان  چُھ  زِ  تۆہۍ  دِیِو  مے٘  اجازت  (زِ  جہادس  پیٚٹھ  گژھنہٕ  بجایہِ  روزٕ  بہٕ  گری)  تہٕ  مے٘  مَہ  ترٲوِو  فتنس  منٛز،  بوٗزِو!  تِم  چِھ  فتنس  منٛز  (خۅد  پانہٕ)  ہیٚنہٕ  آمٕتۍ،  تہٕ  بے  شک  چُھ  جہنم  کٲفرن  گھیرس  منٛز  رٔٹِتھ۔"
  },
  {
    "verse_id": 50,
    "translation": "ہرگاہ  تۅہیہِ  کانٛہہ  رٕژر  (یا  آسٲیش)  واتان  چھے٘  (تیٚلہِ)  چھے٘  سۅ  تِمن  کھران  تہٕ  ہرگاہ  تۅہیہِ  کانٛہہ  مصیبت  (یاتکلیف)  واتان  چُھ  (تیٚلہِ)  چِھ  ونان  زِ  اَسہِ  ٲس  گۅڈٕ  پیٚٹھے  پننۍ  کٲم  اختیار  کٔرمٕژ  (یعنی  کامہِ  منٛز  احتیاط  ورتومُت)  تہٕ  شٲدِیانہٕ  کران  کران  چِھ  واپس  پھیران۔"
  },
  {
    "verse_id": 51,
    "translation": "(اے  ٹاٹھہِ!)  تۆہۍ  فرمٲوِو  زِ  اَسہِ  واتہِ  نہٕ  ہرگز  (کینہہ)  تَمہِ  وَرٲے  یِکینٛژھاہ  اللہ  تعالیٰ  ہن  سانہِ  خٲطرٕ  لیۆکھمُت  چُھ،  سُے  چُھ  سون  کارساز  تہٕ  اللہ  تعالیٰ  سٕے  پیٚٹھ  پَزِ  ایمان  والیٚن  بھروسہٕ  کرُن۔"
  },
  {
    "verse_id": 52,
    "translation": "تۆہۍ  فرمٲوِو،  کیا  تۆہۍ  چِھوٕ  سٲنِس  حقس  منٛزدۅیَو  رٕژرو  (یعنی  فتح  تہٕ  شہادت)  منٛزٕاکہِ  کُے  انتظار  کران  (زِ  أسۍ  چھاشہید  سپدان  کِنہٕ  غٲزی  بٔنِتھ  چِھ  یِوان؟)  تہٕ  أسۍ  چِھ  تُہٕندِس  حقس  منٛز  (تُہٕندِ  منافقت  کہ  بٲعث)  اَتھ  کتھہِ  پراران  زِاللہ  تعالیٰ  واتناویا  تۅہیہِ  پننہِ  بارگاہِ  نِشہِ  (خصوصی)  عذاب  کِنہٕ  سانیٚو  اَتھَو  سٍتۍ۔  وۅنۍ  کٔرِو  تۆہۍ  (تہِ)  انتظار  تہٕ  أسۍ  (تہِ)  چِھ  تۅہیہِ  سٍتۍ  انتظارس  (زِ  کٔمۍسٕندِس  انتظارس  نیرِ  نتیجہِ)۔"
  },
  {
    "verse_id": 53,
    "translation": "فرمٲوِو،  تۆہۍ  کٔرۍ  تَو  خوشی  سان  خرچ  یا  کٔرۍ  تَو  ناخوشی  سان  تۅہیہِ  نِشہِ  یِیہِ  نہٕ  ہرگز  سُہ  (مال)  قبول  کرنہٕ،بے  شک  چِھو  تۆہۍ  نافرمان  لُکھ۔"
  },
  {
    "verse_id": 54,
    "translation": "تہٕ  تِمن  نِشہِ  تِہِندۍ  نفقات  (یعنی  صدقات)  قبول  کرنس  منٛزبنیاو  نہٕ  (بیٚیہِ)  کانٛہہ  چیز  تِمن  ٹھۆر  اَمہِ  وَرٲے  زِ  تِم  چِھ  اللہ  تعالیٰ  تہٕ  رسول  (صلی  اللہ  علیہ  وسلم)  سٕنٛدۍ  منکر  تہٕ  نمازِ  ہٕنزِ  اداییگی  خٲطرٕ  چِھنہٕ  یِوان  مگر  کٲہلی  سان  تہٕ  بے  غرض  پٲٹھۍ  تہٕ  تِم  چِھنہٕ  (اللہ  تعالیٰ  سٕنزِ  وَتہِ  منٛز)  خرچ  (تہِ)  کران  مگر  اَتھ  حالس  منٛز  زِ  تِم  چِھ  ناخوش  آسان۔"
  },
  {
    "verse_id": 55,
    "translation": "وۅنۍ  گژھنَو  نہٕ  تۅہیہِ  (نَہ)  تِہِندۍ  مال  حٲرتس  منٛز  تراوٕنۍ  تہٕ  نَہ  تِہِندۍ  اولادٕے۔  اللہ  تعالیٰ  چُھ  بس  یہِ  یژھان  زِ  تِمن  دِیہِ  یِموٕے  (چیزو)  ہٕنٛدِ  وجہ  کِنۍ  دُنیٲوی  زندگی  منٛز  عذاب  تہٕ  تِہِندۍ  زُو  گژھن  تَتھ  حالتس  منٛز  نیرٕنۍ  زِ  تِم  آسن  کٲفر۔"
  },
  {
    "verse_id": 56,
    "translation": "تہٕ  تِم  چِھ  (اَتھ  حدس  تام  بزدل  زِ)  اللہ  تعالیٰ  سٕنٛدۍ  قسم  چِھ  کھیٚوان  زِ  تِم  چِھ  تۅہی  منٛزٕ  حالانکہ  چِھنہٕ  تِم  تۅہیہِ  منٛزٕ  مگر  تِم  چِھ  تِتھۍ  لُکھ  یِم  (پننِس  نفاق  کِس  ظٲہر  سپدنس  تہٕ  تَمہِ  کِس  انجامس)  کھۅژان  چِھ  (اَمہِ  موجوب  چِھ  تِم  ٲکھۍ  تھےٕ  پَنُن  مسلمان  آسُن  ظٲہرکران)۔"
  },
  {
    "verse_id": 57,
    "translation": "(تِہٕنز  کیفیت  چھے٘  یہِ  زِ)  اگر  تِم  کانٛہہ  چھَپَن  جاے  یا  گۅپھ  یا  سرنگ  لبن  تیٚلہِ  گژھن  ژلان  ژلان  جل  جل  تَتھ  کُن  (تہٕ  تۅہیہِ  سٍتۍ  روزن  نہٕ  أکِس  ژِہِس  تہِ  مگر  وُنۍ  کیٚنس  چِھ  تِم  مجبور  اَمی  موجوٗب  چِھ  اَپٕز  وفادٲری  ہاوان)۔"
  },
  {
    "verse_id": 58,
    "translation": "تہٕ  یِمنٕے  منٛز  چِھ  کینہہ  تِتھۍ  تہِ  یِم  صدقاتن  (بٲگراونس)  منٛز  تۅہیہِ  طعنہٕ  چِھو  دِوان،  پتہٕ  ہرگاہ  تِمن  تِمَو  (صدقاتو)  منٛزٕ  کینہہ  دِنہٕ  یِیہِ  تیٚلہِ  گژھن  رٲضۍ  تہٕ  ہرگاہ  تِمن  تَمہِ  منٛز  کِہِنۍ  دِنہٕ  یِیہِ  نہٕ  تیٚلہِ  چِھ  فوراً  ناراض  گژھان۔"
  },
  {
    "verse_id": 59,
    "translation": "تہٕ  کوتاہ  جان  گژِھہ  ہے  اگر  تِم  لُکھ  تَتھ  پیٚٹھ  رٲضۍ  گژھہَن  یہِ  تِمن  اللہ  تعالیٰ  ہن  تہٕ  تٔمۍ  سٕندۍ  رسولن  (صلی  اللہ  علیہ  وسلم)  عطا  اوس  فرموومُت  بیٚیہِ  ونہَن  اَسہِ  چُھ  اللہ  تعالیٰ  کٲفی۔عنقریب  کرِ  اَسہِ  اللہ  تعالیٰ  پننہِ  فضل  سٍتۍتہٕ  تٔمۍ  سُنٛد  رسول  (صلی  اللہ  علیہ  وسلم  مزید)  عطا۔  بے  شک  چِھ  أسۍ  اللہ  تعالیٰ  سٕے  کُن  رٲغب  (تہٕ  رسول  صلی  اللہ  علیہ  وسلم  چِھ  تٔمۍ  سُندُے  واسطہ  تہٕ  وسیلہٕ،  تِہُنٛد  دِیُن  تہِ  چُھ  اللہ  تعالیٰ  سُندُے  دِیُن۔  اگر  یہِ  عقیدٕہ  تھاوہَن  تہٕ  طعنہ  بٲزی  کرہَن  نہٕ  تیٚلہِ  اوس  یہِ  بہتر)۔"
  },
  {
    "verse_id": 60,
    "translation": "بے  شک  چِھ  صدقات  (زکوٰۃ)  محض  غریبن  تہٕ  محتاجن  تہٕ  تِہِنزِ  وصولی  پیٚٹھ  مقرر  کرنہٕ  آمتیٚن  کارکُنن  تہٕ  تِتھیٚن  لُکن  خٲطرٕ  یہِندیٚن  دِلن  منٛز  اسلام  خٲطرٕاُلفت  پٲدٕ  کرُن  مقصد  آسہِ  تہٕ  (اَمہِ  مزید  یہِ  زِ)  انسٲنی  گردنہٕ  (غلٲمی  ہٕنزِ  زندگی  نِشہِ)  آزاد  کرناونس  منٛز  تہٕ  قرض  دارن  ہُنٛد  بور  والنس  منٛز  بیٚیہِ  اللہ  تعالیٰ  سٕنزِ  وَتہِ  منٛز  تہٕ  مسافرن  پیٚٹھ  (چُھ  زکوٰۃ  خرٕچ  کرُن  حق)۔  یہِ  (سورُے)  چُھ  اللہ  تعالیٰ  سٕنٛدِ  طرفہٕ  فرض  کرنہٕ  آمُت  تہٕ  اللہ  تعالیٰ  چُھ  وارٕ  پٲٹھۍ  زانن  وول  بۆڈ  حکمت  وول۔"
  },
  {
    "verse_id": 61,
    "translation": "تہٕ  یِمَو  (منافقو)  منٛزٕ  چِھ  تِم  لُکھ  تہِ  یِم  نبی  یس  (صلی  اللہ  علیہ  وسلم)  تکلیف  چِھ  واتناوان  تہٕ  ونان  چھ  زِ  تِم  چِھ  کَن  (کنۍ  خام)۔  فرمٲوِو،  تُہٕندِ  خٲطرٕ  چِھ  رٕژرٕکۍ  کن  تِم  چِھ  اللہ  تعالیٰ  ہس  پیٚٹھ  ایمان  تھاوان  تہٕ  اہلِ  ایمانن  (ہٕنزن  کتھن)  پیٚٹھ  چِھ  پَژھ  کران  تہٕ  تۅہیہِ  منٛزٕ  یِمَو  ایمان  چُھ  اۆنمُت  تِہِندِ  خٲطرٕ  چِھ  رحمت،  تہٕ  یِم  لُکھ  رسول  اللہ  ہس  (صلی  اللہ  علیہ  وسلم،  پننہِ  بدعقیدگی،  بدگمٲنی  تہٕ  بدزبٲنی  ہٕنٛدِ  ذریعہ)  تکلیف  چِھ  واتناوان  تِہِندِ  خٲطرٕ  چُھ  دگ  تُلوُن  عذاب۔"
  },
  {
    "verse_id": 62,
    "translation": "مسلمانو!  تۅہیہِ  برونٛہہ  کنہِ  چِھ  (یِم  منافق)  اللہ  تعالیٰ  سٕندۍ  قسم  کھیٚوان  تاکہ  تۅہیہِ  تھاونَو  رٲضۍ  حالانکہ  اللہ  تعالیٰ  تہٕ  تٔمۍ  سُنٛد  رسول  (صلی  اللہ  علیہ  وسلم)  چُھ  زیادٕہ  حقدار  زِ  تِم  کرن  تس  رٲضۍ  اگریم  ایمان  وٲلۍ  آسٕہَن  (تیٚلہِ  زانہن  یمِ  حقیقت  تہٕ  رسول  صلی  اللہ  علیہ  وسلمن  کرہن  رٲضۍ،  رسول  صلی  اللہ  علیہ  وسلمن  ہٕنٛدِ  رٲضۍ  آسنہٕ  سٍتی  چُھ  اللہ  تعالیٰ  رٲضۍ  گژھان  تِکیازِ  دۅشوٕنۍ  ہٕنز  رضا  چھے٘  کُنی)۔"
  },
  {
    "verse_id": 63,
    "translation": "کیا  تِمن  چھَنا  پَے  زِ  یُس  شخص  اللہ  تعالیٰ  سنٛز  تہٕ  تٔمۍ  سٕندِس  رسول  (صلی  اللہ  علیہ  وسلم)  سٕنٛز  مخالفت  چُھ  کران  تس  خٲطرٕچُھ  جہنمُک  نار  (مقرر)  یَتھ  منٛز  سُہ  ہمیشہ  روزن  وول  چُھ،  یہِ  چھے٘  زبردست  خٔجِل  خٲری۔"
  },
  {
    "verse_id": 64,
    "translation": "منافق  چِھ  اَتھ  کتھہِ  کھۅژان  زِ  مسلمانن  پیٚٹھ  ماسپدِ  تِیُتھ  کانٛہہ  سوٗرٕہ  نٲزل  یُس  تِمن  تِمَو  کتھو  نِشہِ  باخبر  کرِ  یِمہٕ  تِمن  (منافقن)  ہٕندیٚن  دِلن  منٛز  (کٔھٹِتھ)  چھے٘۔  فرمٲوِو،  تۆہۍ  روٗزِو  مذاق  کران،  بے  شک  چُھ  اللہ  تعالیٰ  تَتھ  کتھہِ  نۆن  کڑن  وول  یَتھ  تۆہۍ  کھۅژان  چِھو۔"
  },
  {
    "verse_id": 65,
    "translation": "تہٕ  اگر  تۆہۍ  تِمن  پٕۯژھِو  تیٚلہِ  وَنن  تِم  ضرور  یی  زِ  أسۍ  ٲسۍ  صرف  (وقت  گُزارنہٕ  خٲطرٕ)  کتھ  باتھ  تہٕ  مسخری  کران۔  فرمٲوِو،  کیا  تۆہۍ  ٲسِوٕاللہ  تعالیٰ  تہٕ  تٔمۍ  سٕندیٚن  آیاتن  تہٕ  تٔمۍ  سٕندِس  رسولس  (صلی  اللہ  علیہ  وسلم)  سٍتۍ  مذاق  کران۔"
  },
  {
    "verse_id": 66,
    "translation": "تۆہۍ  مہَ  کٔرو (وۅنۍ)  عذُر  پیش،  بے  شک  چِھو  تۆہۍ  پننہِ  ایمان  (کہ  اظہارٕ)  پتہٕ  کٲفر  سپٕدۍ  مٕتۍ،  ہرگاہ  أسۍتۅہیہِ  منٛزٕأکِس  جمٲعژ  معاف  تہِ  کروٗ  بیٚیس  جمٲعژ  دِمَو  (تَمہِ  پتہٕ  تہِ)  عذاب  اَمہِ  وجہ  کِنۍ  زِ  تِم  ٲسۍ  مجرم۔"
  },
  {
    "verse_id": 67,
    "translation": "منافق  مرد  تہٕ  منافق  زنانہٕ  چھے٘  اَکھ  أکۍسٕند  (جنسہٕ  منٛزٕ)۔  یِم  لُکھ  چِھ  بُرٕ  کتھن  ہُنٛد  حکم  دِوان  تہٕ  جان  کتھو  نِشہِ  چِھ  ٹھاکھ  کران  بیٚیہِ  چِھ  پنٕنۍ  اَتھہٕ  (اللہ  تعالیٰ  سٕنزِ  وَتہِ  منٛز  خرچ  کرنہٕ  نِشہِ)  بند  تھاوان،  تِمَو  مٔشروواللہ  تعالیٰ  تہٕ  اللہ  تعالیٰ  ہن  مٔشرٲوۍتِم،  بے  شک  چِھ  منافقٕے  نافرمان۔"
  },
  {
    "verse_id": 68,
    "translation": "اللہ  تعالیٰ  ہن  چُھ  منافق  مردن  تہٕ  منافق  زنانن  تہٕ  کٲفرن  سٍتۍ  جہنم  کہ  نارُک  وعدٕہ  کۆرمُت  (تِم)  روزن  تَتھ  منٛز  ہمیشہ،  سُہ  (نار)  چُھ  تِمن  کٲفی،  بیٚیہِ  چھے٘  اللہ  تعالیٰ  ہن  تِمن  پیٚٹھ  لعنت  کٔرمٕژ  تہٕ  تِہِندِ  خٲطرٕ  چُھ  ہمیشہ  برقرار  روزن  وول  عذاب۔"
  },
  {
    "verse_id": 69,
    "translation": "(اے  منافقو!  تۆہۍ)  چِھو  تِمن  لُکن  ہِوۍ  یِم  تۅہیہِ  برونٛہہ  ٲسۍ۔  تِم  ٲسۍ  تُہٕندِ  کھۅتہٕ  زیادٕہ  طاقت  ور  تہٕ  مال  و  اولادن  منٛز  سیٚٹھاہ  تۅہیہِ  برونٛہہ۔  پتہٕ  تُل  تِمَو  پننہِ  (دُنیٲوی)  حصہٕ  نِشہِ  فٲیدٕہ  لہٰذاچِھو  تۆہۍ  (تہِ)  پننہِ  حصہٕ  نِشہِ  (تِتھے  پٲٹھۍ)  فٲیدٕہ  تُلان  یِتھہٕ  پٲٹھۍ  تۅہیہِ  برونٛہہ  لُکو  اوس  (دنیا  کہ  میچھر  کہِ)  پننہِ  مقرر  حصہٕ  نِشہِ  فٲیدٕہ  تُلمُت  بیٚیہِ  چِھو  تۆہۍ  (تہِ  تِتھے  پٲٹھۍ)  بٲطلس  منٛز  دٲخل  تہٕ  ڈُلہٕ  گٔمٕتۍ  یِتھہٕ  پٲٹھۍ  تِم  بٲطلس  منٛز  دٲخل  تہٕ  ڈُلہٕ  گٔمٕتۍ  ٲسۍ۔  تِمن  لُکن  ہٕنٛدۍ  اعمال  گٔے  دُنیاہس  منٛز  تہٕ  ٲخرتس  منٛز  برباد  تہٕ  تِمَے  لُکھ  چِھ  خسارس  منٛز۔"
  },
  {
    "verse_id": 70,
    "translation": "کیا  یِمن  نِشہِ  وٲژ  نا  تِمن  لُکن  ہٕنز  خبر  یِم  یِمن  برونٛہہ  ٲسۍ،  قوم  نوح  تہٕ  عاد  تہٕ  ثمود  تہٕ  قومِ  ابراہیم  تہٕ  مُدّینکۍ  روزن  وٲلۍ  بیٚیہِ  تِمن  بستی  ین  ہٕنٛدۍ  روزن  وٲلۍ  یِمہٕ  دُبہٕ  آیہِ  پھِرنہٕ،  تِمن  نِشہِ  (تہِ)  ٲسۍ  تِہِندۍ  رسول  ٹاکارٕہ  نشٲنِیہِ  ہیٚتھ  آمٕتۍ  (مگر  تِمَو  کٔر  نافرمٲنی)  پتہٕ  اوس  نہٕ  اللہ  تعالیٰ  تِیُتھ  زِ  تِمن  پیٚٹھ  کرِہے  ظلم  مگر  تِم  ٲسۍ  (حقس  انکار  کرنہٕ  کِنۍ)  پانس  پیٚٹھ  پانے  ظلم  کران۔"
  },
  {
    "verse_id": 71,
    "translation": "تہٕ  اہلِ  ایمان  مرد  تہٕ  اہلِ  ایمان  خاتونہ  چھے٘  اَکھ  أکۍ  سٕندۍ  رفیق  تہٕ  مددگار۔  تِم  چِھ  جان  کتھن  ہُنٛد  حکم  دِوان  تہٕ  بُرٕ  کتھو  نِشہِ  چھ  ٹھاکھ  کران  بیٚیہِ  چِھ  نماز  قٲیِم  تھاوان  تہٕ  زکوٰۃ  چِھ  دِوان  بیٚیہِ  چِھ  اللہ  تعالیٰ  تہٕ  تٔمۍ  سٕندِس  رسول  (صلی  اللہ  علیہ  وسلم)  سٕنٛز  اطاعت  کران،  یِمنٕے  لُکن  پیٚٹھ  کرِ  اللہ  تعالیٰ  عنقریب  رحم،  بے  شک  چُھ  اللہ  تعالیٰ  بۆڈ  غٲلب  سیٚٹھاہ  حکمت  وول۔"
  },
  {
    "verse_id": 72,
    "translation": "اللہ  تعالیٰ  ہن  چُھ  مومن  مردن  تہٕ  مومن  خاتونن  سٍتۍ  جنتن  ہُنٛد  وعدٕہ  کۆرمُت  یِمن  بٔنۍ  کِنۍ  کۅلہٕ  چھے٘  پکان،  تِم  چِھ  تِمن  منٛز  ہمیشہ  روزن  وٲلۍ  تہٕ  تِتھیٚن  پاکیزٕہ  مکانن  ہُنٛد  تہِ  (چُھنکھ  وعدٕہ  کۆرمُت)  یِم  جنت  کِس  خاص  مقامس  پیٚٹھ  پوشہِ  وُنہِ  بہارٕکیٚن  باغن  منٛز  چِھ،  تہٕ  (بیٚیہِ)  چھے٘  اللہ  تعالیٰ  سٕنز  رضا  تہٕ  خۅشنودی  (تِمَو  تمام  نعمتو  کھۅتہٕ)  کٔھسِتھ  (یۅسہٕ  بَڑِ  اجرٕ  رٔنگۍ  نصیب  سپدِ)،  یٔہے  چھے٘  زبردست  کامیٲبی۔"
  },
  {
    "verse_id": 73,
    "translation": "اے  نبی  (معظم!)  تۆہۍ  کٔرِو  (اسلام  دشمنی  پیٚٹھ  وۆتھۍ  مٕتیٚن)  کٲفرن  تہٕ  منافقن  سٍتۍ  جہاد  تہٕ  (اَمن  دشمنی،  فسادانگیزی  تہٕ  ظلم  و  زیادتی  ہُنٛد  اَتُر  کرنہٕ  مُوجوب)  کٔرِو  تِمن  پیٚٹھ  سختی،تہٕ  تِہُنٛد  ٹھکانہٕ  چُھ  جہنم،  تہٕ  سُہ  چُھ  ناکارٕہ  ٹھکانہٕ۔"
  },
  {
    "verse_id": 74,
    "translation": "(یِم  منافق)  چِھ  اللہ  تعالیٰ  سٕندۍ  قسم  کھیٚوان  زِ  تِمَو  وۆن  نہٕ  (کِہِنۍ)  ییٚلہِ  زن  تِمَو  پٔزۍپٲٹھۍ  کلمہ  کفر  وۆن  تہٕ  تِم  سپٕدۍ  پَننہِ  اسلام  (ظٲہر  کرنہٕ)  پتہٕ  کٲفر  تہٕ  تِمَو  اوس  (کینٛژھن  تکلیف  دِنہٕ  واجِنیٚن  کتھن  ہُنٛد)  ارادٕہ  (تہِ)  کۆرمُت  یِم  نہٕ  تِمن  حٲصل  گٔیہِ  تہٕ  تِمَو  ہیۆک  نہٕ  (اسلام  تہٕ  رسول  صلی  اللہ  علیہ  وسلمن  ہٕنزِ  عملہِ  منٛزٕ)  بیٚیہِ  کانٛہہ  چیز  ناپسند  کٔرِتھ  اَمہِ  وَرٲے  زِ  تِم  ٲسۍ  اللہ  تعالیٰ  ہن  تہٕ  تٔمۍ  سٕندۍ  رسولن  (صلی  اللہ  علیہ  وسلم)  پننہِ  فضل  سٍتۍ  مالا  مال  کٔرِمٕتۍ،  لہٰذا  اگر  یِم  (وُنہِ  تہِ)  توبہٕ  کرن  تیٚلہِ  چُھ  یہِندِ  خٲطرٕ  بہتر  تہٕ  اگر  (یِتھے  پٲٹھۍ)  روگردان  روزن  تیٚلہِ  کرِ  اللہ  تعالیٰ  یِمن  دنیاہس  تہٕ  ٲخرتس  (دۅشوٕنۍ  زندگی  ین)  منٛز  دگ  تُلوٕنِس  عذابس  منٛز  مبتلا  تہٕ  یہِندِ  خٲطرٕ  آسہِ  نہٕ  زمینس  منٛز  نَہ  کانٛہہ  دوست  تہٕ  نَہ  کانٛہہ  مددگار۔"
  },
  {
    "verse_id": 75,
    "translation": "تہٕ  تِمن  (منافقن)  منٛز  چِھ  (کینہہ)  تِم  تہِ  یِمَو  اللہ  تعالیٰ  ہس  سٍتۍ  عہد  اوس  کۆرمُت  زِ  ہرگاہ  تٔمۍ  اَسہِ  پننہِ  فضل  سٍتۍ  (مال)  عطاکۆر  تیٚلہِ  کرَو  ضرورأسۍ  (تٔمۍ  سٕنزِ  وَتہِ  منٛز)  خٲرات  تہٕ  بنو  ضرور  نیکو  کارو  منٛزٕ۔"
  },
  {
    "verse_id": 76,
    "translation": "وۅنۍ  ییٚلہِ  تٔمۍ  تِمن  پننہِ  فضل  سٍتۍ  (مال)  بخُش  (پتہٕ)  لوگ  تِمَو  اَتھ  منٛز  بخل  کرُن  تہٕ  تِم  پھیٖرۍ  (پننہِ  عہدٕ  نِشہِ)  روگردٲنی  کرِتھ۔"
  },
  {
    "verse_id": 77,
    "translation": "لہٰذا  بنوو  تٔمۍتِہِندیٚن  دِلن  منٛز  نفاق  (تِہِندِ  پننہِ  بخیلی  ہُنٛد)  انجام  تَتھ  دۅہس  تام  زِ  ییٚلہِ  تِم  تس  سمکھن  اَمہِ  وجہ  کِنۍ  زِ  تِمَو  کٔرپننِس  اللہ  تعالیٰ  ہس  سٍتۍ  پننہِ  کرۍمَتہِ  عہدٕچ  خلاف  ورزی  تہٕ  اَمہِ  وجہ  کِنۍ  (تہِ)  زِتِم  ٲسۍ  اَپُز  ونان۔"
  },
  {
    "verse_id": 78,
    "translation": "کیا  تِمن  چھَنا  پَے  زِ  اللہ  تعالیٰ  چُھ  تِہِندۍ  راز  تہٕ  تِہٕنزٕ  کنہٕ  شیٚچھہِ  زانان  بیٚیہِ  یہِ  زِ  اللہ  تعالیٰ  چُھ  تمام  غیب  چن  کتھن  وارٕ  پٲٹھۍ  زانن  وول۔"
  },
  {
    "verse_id": 79,
    "translation": "یِم  لُکھ  رضا  تہٕ  رغبت  سان  خٲرات  دِنہٕ  والیٚن  مومنن  پیٚٹھ  (تِہِندیٚن)  صدقاتن  منٛز  (ریاکٲری  تہٕ  مجبوری  ہُنٛد)  الزام  چِھ  لگاوان  تہٕ  تِمن  (نادارمسلمانن)  پیٚٹھ  تہِ  (چِھ  عٲب  کھالان)  یِم  پننہِ  محنتہٕ  تہٕ  مشقتہٕ  وَرٲے  (کانٛہہ  زیادٕہ  مقدور)  چِھنہٕ  لبان  پتہٕ  چِھ  تِم  (تِہِندِس  خرچاونہٕ  کِس  جذبس  تہِ)  ٹسنہٕ  کران،  اللہ  تعالیٰ  دِیہِ  تِمن  تِہِندِ  مسخری  کرنُک  سزا  بیٚیہِ  چُھ  تِہِندِ  خٲطرٕ  دگ  تُلوُن  عذاب۔"
  },
  {
    "verse_id": 80,
    "translation": "تۆہۍ  کٔرۍتَو  تِمن  (بدبخت،  گستاخ  تہٕ  تُہٕندِس  شانس  منٛز  طعنہٕ  بٲزی  کرن  والیٚن  منافقن)  ہٕنٛدِ  خٲطرٕ  مغفرت  طلب  یا  متہٕ  کٔرۍ  تَو  تِہِندِ  خٲطرٕ  مغفرت  طلب،  ہرگاہ  تۆہۍ  (پننہِ  فطری  شفقت  تہٕ  عفوودرگزر  کہ  کریمانہٕ  عادت  کِنۍ)  تِہِندِ  خٲطرٕ  ستتھہِ  لَٹہِ  تہِ  مغفرت  طلب  کٔرِو  تَمہِ  پتہٕ  تہِ  کرِ  نہٕ  اللہ  تعالیٰ  تِمن  مغفرت،  یہِ  چُھ  اَمہِ  وجہ  کِنۍ  زِ  تِمَو  چُھ  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  سٍتۍ  کفرکۆرمُت،  تہٕ  اللہ  تعالیٰ  چُھنہٕ  نافرمان  قومس  ہدایت  فرماوان۔"
  },
  {
    "verse_id": 81,
    "translation": "رسول  اللہ  ہن  (صلی  اللہ  علیہ  وسلم)  ہٕندِ  مخالفت  کہ  بٲعث  (مدینہ  کہ  دفاع  خٲطرٕ  جہادٕ  نِشہِ)  پَتھ  روزن  وٲلۍ  (یِم  منافق)  چِھ  پننِس  بِہتھ  روزنس  پی٘ٹھ  خۅشیہِ  مناوان،  تِم  ٲسۍ  اَتھ  کتھہِ  ناپسند  کران  زِ  پننیو  مالَو  تہٕ  پننیو  جانَو  سٍتۍکرہن  اللہ  تعالیٰ  سٕنزِ  وَتہِ  منٛز  جہاد  تہٕ  ٲسۍ  ونان  زِ  یَتھ  گرمی  منٛز  مَہ  نیٖرِو۔  فرمٲوِو،  جہنمُک  نار  چُھ  سارِوٕے  کھۅتہٕ  زیادٕہ  گرم،  اگر  تِم  سمجھان  آسہَن  (کوتاہ  رُت  اوس)۔"
  },
  {
    "verse_id": 82,
    "translation": "وۅنۍ  پَزِ  تِمن  زِ  کم  أسِن  تہٕ  زیادٕہ  ؤدِن  (تِکیازِ  ٲخرتس  منٛز  چُھ  تِمن  زیادٕہ  وَدُن)  یہِ  چُھ  تَمِیُک  بدلہٕ  یہِ  تِم  کماوان  ٲسۍ۔"
  },
  {
    "verse_id": 83,
    "translation": "(اے  ٹاٹھہِ!)  وۅنۍ  ہرگاہ  اللہ  تعالیٰ  تۅہیہِ  (غزوہ  تبوک  نِشہِ  فارغ  سپدنہٕ  پتہٕ)  تِمَو  (منافقو)  منٛزٕ  کُنہِ  جمٲعژ  کُن  دُبارٕہ  واپس  نِیہِ  تہٕ  تِم  منگن  تۅہیہِ  (آیندٕہ  کُنہِ  غزوٕہ  کِس  موقعس  پیٚٹھ  بیٚیہِ  جہاد  خٲطرٕ)  نیرنُک  اجازت  تیٚلہِ  فرمٲوِزیٚو  تِمن  زِ  (وۅنۍ)  نیٖرۍ  زیونہٕ  تۆہۍ  مے٘  سٍتۍ  زٕہٕنٛۍتہِ،  تہٕ  مے٘  سٍتۍٲسِتھ  کٔرۍ  زیو  نہٕ  دشمنس  سٍتۍ  زٕہٕنٛۍتہِ  جنگ  (تِکیازِ)  تۆہۍ  ٲسۍ  وٕ  گۅڈنِکہِ  پھِرِ  (جہاد  ترٲوِتھ)  پَتھ  بیٚہنہٕ  سٍتۍ  خۅش  گٔمٕتۍ  لہٰذا  روٗزِو  (وۅنۍ  تہِ) پَتھ  بیہن  والین  سٍتۍ  بِہتھ۔"
  },
  {
    "verse_id": 84,
    "translation": "تہٕ  تۆہۍ  مَہ  پٔرِو  زٕہٕنٛۍ  تہِ  تِمَو  (منافقو)  منٛزٕ  یُس  مرِ  تس  (جنازس)  پیٚٹھ  نماز،  تہٕ  نَہ  مَہ  گٔژِھو  تۆہۍ  تٔمۍ  سٕنزِ  قبرِ  پیٚٹھ  کھڑا  (تِکیازِ  تُہُنٛد  کُنہِ  جایہِ  قدم  تھاوُن  تہِ  چُھ  رحمتُک  تہٕ  برکتُک  بٲعث  آسان  تہٕ  تِم  چِھنہٕ  تُہٕندِ  رحمتکۍ  تہٕ  برکتٕکۍ  حقدار  کینہہ)۔  بے  شک  کۆر  تِمَو  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  سٍتۍ  کفر  تہٕ  تِم  موٗدۍنافرمان  آسنٕکۍسٕے  حالتس  منٛز۔"
  },
  {
    "verse_id": 85,
    "translation": "تہٕ  تِہِندۍ  مال  تہٕ  تِہِندۍ  اولاد  مَہ  ترٲوِنَو  تۅہیہِ  حٲرتس  منٛز۔  اللہ  تعالیٰ  چُھ  فقط  یہِ  یژھان  زِ  یِمن  چیزن  ہٕنٛدِ  ذریعہ  دِیہِ  تِمن  دنیاہس  منٛز  (تہِ)  عذاب  تہٕ  تِہِندۍ  زُو  نیرن  اَتھ  حالس  منٛز  زِ  تِم  آسن  کٲفرٕ۔"
  },
  {
    "verse_id": 86,
    "translation": "تہٕ  ییٚلہِ  کانٛہہ  (تِیُتھ)  سورٕہ  چُھ  نٲزل  یِوان  کرنہٕ  زِ  تۆہۍ  أنِواللہ  تعالیٰ  ہس  پیٚٹھ  ایمان  بیٚیہِ  کٔرِو  تٔمۍ  سٕندِس  رسولس  (صلی  اللہ  علیہ  وسلم)  سٍتۍ  روٗزِتھ  جہاد تیٚلہِ  چِھ  تِمَو  منٛزٕ  دولت  وٲلۍ  تہٕ  طاقت  وٲلۍلوٗکھ  تۅہیہِ  نِشہِ  رخصت  یژھان  تہٕ  ونان  چِھ،  تۆہۍ  ترٲوِو  اَسہِ  أسۍروزو  (پتھ)  بیٚہن  والیٚن  سٍتۍ۔"
  },
  {
    "verse_id": 87,
    "translation": "تِمَو  کۆر  یہِ  پسند  زِ  تِم  روزن  پَتھ  روزن  واجِنیٚن  خاتونن،  شُریٚن  تہٕ  معذوٗرن  سٍتۍ  تہٕ  تِہِندیٚن  دِلن  پیٚٹھ  چھے٘  مۅہر  لگاونہٕ  آمٕژ  اَمہِ  موجوب  چِھنہٕ  تِم  کِہِنۍ  سمجھان۔"
  },
  {
    "verse_id": 88,
    "translation": "مگر  رسول  (صلی  اللہ  علیہ  وسلم)  تہٕ  یِمَو  لُکو  تِمن  سٍتۍ  ایمان  اۆن  چِھ  پننیو  مالَو  تہٕ  پننیو  جانَو  سٍتۍ  جہاد  کران  تہٕ  تِمنٕے  لُکن  خٲطرٕ  چِھ  سٲری  رٕژَر  تہٕ  تِمَے  لُکھ  چِھ  مُرادلبن  وٲلۍ۔"
  },
  {
    "verse_id": 89,
    "translation": "اللہ  تعالیٰ  ہن  چِھ  تِہِندِخٲطرٕ  جنت  تھٲوِمٕتۍ  تیارکٔرِتھ  یِمن  بٔنۍ  کِنۍ  کۅلہٕ  چِھ  جٲری  (تِم)  چِھ  تِمن  منٛز  ہمیشہ  روزن  وٲلۍ،  یٔہے  چھے٘  سیٚٹھاہ  بٔڑ  کامیٲبی۔"
  },
  {
    "verse_id": 90,
    "translation": "تہٕ  صحرا  ون  منٛز  روزن  والیو  منٛزٕ  آے  کینہہ  بہانہٕ  گٔرۍ  (معذرت  کرنہٕ  خٲطرٕ  دربارِ  رسالتسؐ  منٛز)  تاکہ  تِمن  تہِ  گۆژھ  رخصت  دِنہٕ  یُن،  تہٕ  تِم  لُکھ  یِمَو  (پننِس  ایمان  کِس  دعویٰ  ہس  منٛز)  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  اَپُز  اوس  وۆنمُت  روٗدۍ  (جہاد  ترٲوِتھ  پتھ)  بِہتھ،  عنقریب  واتہِ  تِمَو  منٛزٕ  تِمن  لُکن  یِمَو  کفر  کۆر  دگ  تُلوُن  عذاب۔"
  },
  {
    "verse_id": 91,
    "translation": "ضعیفن  (کمزورن)  پیٚٹھ  چُھنہٕ  کانٛہہ  گناہ  بیٚیہِ  نَہ  بیمارن  پیٚٹھ  بیٚیہِ  نَہ  چُھ  تِتھیٚن  لُکن  پیٚٹھ  (تہِ)  یِمن  تیوٗت  (وسعت  تہِ)  چُھنہٕ  یَتھ  خرچ  کرہَن  ییٚلہِ  زن  تِم  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  خٲطرٕ  خٲلص  تہٕ  مخلص  آسن  سپٕدۍ  مٕتۍ،  نیکوکارن  (یعنی  صاحبانِ  احسانن)  پیٚٹھ  چھَنہٕ  الزامٕچ  کانٛہہ  وَتھ  تہٕ  اللہ  تعالیٰ  چُھ  بۆڈ  بخشن  وول  تہٕ  سیٚٹھاہ  مہربان۔"
  },
  {
    "verse_id": 92,
    "translation": "تہٕ  نَہ  چھے٘  تِتھیٚن  لُکن  پیٚٹھ  (طعنہ  دنچ  تہٕ  الزامٕچ  کانٛہہ  وَتھ)  ییٚلہِ  زن  تِم  تُہٕندِس  خدمتس  منٛز  (اَمہِ  موجوب)  حٲضر  سپٕدۍ  زِتۆہۍ  کٔرِیوٗکھ  تِم  (جہادٕ  خٲطرٕ)  سوار  (تِکیازِ  تِمن  ٲس  نہٕ  پنٕنۍ  کانٛہہ  سوٲرۍ  پتہٕ)  فرموووکھ  تۅہیہِ،  مے٘  (تہِ)  چھَنہٕ  کانٛہہ  (ہُریمانہٕ  سوٲرۍ)  یَتھ  پیٚٹھ  تۆہۍ  سوار  ہیٚکو  کٔرِتھ  (پتہٕ)  پھیٖرۍ  تِم  (تُہٕندِاِجازتہٕ  سٍتۍ)  تَتھ  حالتس  منٛز  واپس  زِ  تِہٕنزٕ  أچھ  آسہٕ  (جہادٕ  نِشہِ  محرومی  کِنۍ)  غمس  منٛز  اۆش  ہاران  زِ  (افسوٗس)  تِمن  چُھنہٕ  (تیوٗت)  وَتہٕ  خرچ  یُس  تِم  خرچ  ہیٚکہٕ  ہن  کٔرِتھ  (تہٕ  جہادس  منٛز  ہیٚکہَن  شریک  سپدِتھ)۔"
  },
  {
    "verse_id": 93,
    "translation": "(الزامٕچ)  وَتھ  چھے٘  فقط  تِمن  لُکن  پیٚٹھ  یِم  تۅہیہِ  نِشہِ  رخصت  چِھ  طلب  کران  حالانکہ  چِھ  تِم  مالدار،  تِم  چِھ  اَمہِ  کتھہِ  نِشہِ  خۅش  زِ  تِم  روزن  پَتھ  روزن  واجِنیٚن  خاتونن  تہٕ  معذوٗرن  سٍتۍ  تہٕ  اللہ  تعالیٰ  ہن  چھے٘  تِہِندیٚن  دِلن  پیٚٹھ  مۅہر  لگٲومٕژ،  اَمہِ  موجوب  چِھنہٕ  تِم  زانانٕے  (زِ  حقیقی  نفع  نقصان  کیا  چُھ)۔"
  },
  {
    "verse_id": 94,
    "translation": "(اے  مسلمانو!)  تِم  کرنَو  تۅہیہِ  عذر  پیش  ییٚلہِ  تۆہۍ  تِمن  کُن  (اَمہِ  تبوک  کہ  سفرٕ  پیٚٹھہٕ)  واپس  گٔژِھو  (اے  ٹاٹھہِ!)  تۆہۍ  فرمٲوِیوٗکھ،  بہانہٕ  مَہ  بنٲوِو  أسۍ  کَرو  نہٕ  ہرگز  تُہٕنزِ  کتھہِ  پیٚٹھ  پَژھ،  أسۍ  چِھ  اللہ  تعالیٰ  ہن  تُہٕندیٚو  حالاتو  نِشہِ  باخبر  کٔرِمٕتۍ،  تہٕ  وۅنۍ  وُچھہِ  (آیندٕہ)  تُہٕنز  عمل  (دنیاہس  منٛز  تہِ) اللہ  تعالیٰ  تہٕ  تٔمۍ  سُنٛد  رسول  (صلی  اللہ  علیہ  وسلم)  تہِ  (وُچھہِ)  پتہٕ  یِیِو  تۆہۍ  (ٲخرتس  منٛز  تہِ)  پۯتھ  پوٗشیدٕہ  تہٕ  ظٲہرزانن  وٲلِس  (ربّس)  کُن  واپس  نِنہٕ  پتہٕ  کریٚو  سُہ  تۅہیہِ  تِمَوسارِوٕے  (عملو)  نِشہِ  باخبر  یِم  تۆہۍ  کران  ٲسۍوٕ۔  "
  },
  {
    "verse_id": 95,
    "translation": "وۅنۍ  ہاوَن  تِم  تُہٕنٛدِ  خٲطرٕ  اللہ  تعالیٰ  سٕنٛدۍ  قسم  ییٚلہِ  تۆہۍ  تِمن  کُن  واپس  گٔژِھو  تاکہ  تۆہۍ  کٔرِو  تِمن  درگُزر،  مگرتۆہۍ  دِی  زیٚو  نہٕ  تِمن  کُن  کانٛہہ  توجہ،  بے  شک  چِھ  تِم  ناپاک  تہٕ  تِہُنٛد  ٹھکانہٕ  چُھ  جہنم،  یہِ  چُھ  تَمِیُک  بدلہٕ  یہِ  تِم  کماوان  ٲسۍ۔"
  },
  {
    "verse_id": 96,
    "translation": "یِم  چِھ  تُہٕنٛدِ  خٲطرٕ  قسم  کھیٚوان  تاکہ  تۆہۍ  گٔژِھو  یِمن  رٲضۍ  گژٕھنۍ،  (اے  مسلمانو!)  وۅنۍ  ہرگاہ  تۆہۍ  یمن  رٲضۍ  تہِ  گٔژِھو  تَمہِ  پتہٕ  (تہِ)  گژِھہ  نہٕ  اللہ  تعالیٰ  نافرمان  قومس  رٲضۍ۔"
  },
  {
    "verse_id": 97,
    "translation": "(یِم) دیہٲتۍ لُکھ  چِھ  سخت  کٲفرتہٕ  سخت  منافق  تہٕ  (پننہِ  کفر  تہٕ  نفاق  چہِ  سختی  کِنۍ)  چِھ  أتھۍ  قٲبل  زِ  تِم  گژھن  تِمَو  حدودو  تہٕ  احکامَو  نِشہِ  بے  خبر  روزٕنۍ  یِم  اللہ  تعالیٰ  ہن  پننِس  رسولس  (صلی  اللہ  علیہ  وسلم)  پیٚٹھ  نٲزل  چِھ  کرۍ  متۍ،تہٕ  اللہ  تعالیٰ  چُھ  وارٕپٲٹھۍ  زانن  وول،سیٚٹھاہ  حکمت  وول۔"
  },
  {
    "verse_id": 98,
    "translation": "تہٕ  یِمن  نا  سمجھ  دِیہاتیٚن  منٛز  چُھ  سُہ  شخص  (تہِ)  یُس  تَتھ  (مالس)  چُھ  جُرمانہٕ  زانان  یَتھ  سُہ  (اللہ  تعالیٰ  سٕنزِ  وَتہِ  منٛز)  خرچاوان  چُھ  بیٚیہِ  چُھ  تۅہیہِ  پیٚٹھ  زمانہٕ  چن  گردِشن  (یعنی  مشکلاتن  تہٕ  تکلیفن)  پراران  روزان،  (بلایہِ  ہٕنز  تہٕ  مصیبتٕچ)  بُرٕ  گردش  چھے٘  تِمنٕے  پیٚٹھ،  تہٕ  اللہ  تعالیٰ  چُھ  وارٕ  پٲٹھۍ  بوزن  وول  وارٕ  پٲٹھۍ  زانن  وول۔"
  },
  {
    "verse_id": 99,
    "translation": "تہٕ  صحراون  منٛز  روزن  والیٚو  منٛزے  چُھ  سُہ  شخص  (تہِ)  یُس  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  چُھ  تھاوان  بیٚیہِ  یِکینٛژھاہ  (اللہ  تعالیٰ  سٕنزِ  وَتہِ  منٛز)  خرچ  چُھ  کران  تَتھ  چُھ  اللہ  تعالیٰ  سٕنزِ  بارگاہِ  منٛز  نزدیکی  ہُنٛد  تہٕ  رسول  (صلی  اللہ  علیہ  وسلم)  سُند  (رحمت  بۆرُت)  دُعا  حٲصل  کرنُک  ذریعہ  سمجھان،بوٗزِو!  بے  شک  چُھ  سُہ  تِہِنٛدِ  خٲطرٕ  قربِ  الٰہی  یُک  بٲعث،  جلدٕے  کرِ  اللہ  تعالیٰ  تِمن  پننِس  رحمتس  منٛزدٲخل۔  بے  شک  چُھ  اللہ  تعالیٰ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 100,
    "translation": "تہٕ  مہاجرین  تہٕ  تِہٕندیٚو  مددگارو  (انصارو)  منٛزٕ  سبقت  نِنہٕ  وٲلۍ،سارِوٕے  برونٛہہ  ایمان  اَنن  وٲلۍ  تہٕ  احسان  کہ  درجہِ  سان  تِہٕنزپٲروی  کرن  وٲلۍ،اللہ  تعالیٰ  سَپُد  تِمن  (سارِنٕے)  رٲضۍ  تہٕ  تِم  (سٲری)  گٔے  تَس  رٲضۍ  تہٕ  تِہِندِ  خٲطرٕ  چِھ  تٔمۍجنت  تھٲوِمٕتۍ  تیار  کٔرِتھ  یِمن  بٔنۍ  کِنۍ  کۅلہٕ  چھے٘  پکان،  تِم  چِھ  یِمن  منٛز  ہمیشہ  تہٕ  ہمیشہ  روزن  وٲلۍ،  یٔہے  چھے٘  زبردست  کامیٲبی۔"
  },
  {
    "verse_id": 101,
    "translation": "تہٕ  (اے  مسلمانو!)  تُہٕندیٚن  أندۍ  پٔکۍ  کیٚن  نا  سمجھ  دِیہاتیٚن  منٛز  چِھ  کینہہ  منافق  تہٕ  کینہہ  مدینٕکۍ  روزن  وٲلۍ  تہِ  (چِھ)،  یِم  لُکھ  چِھ  نفاقس  پیٚٹھ  ڈٔٹِتھ،  تۆہۍ  چھووکھ  نہٕ  تِم  (ازتام)  زانان  أسۍ  چِھکھ  تِم  زانان۔  (کینہہ  کال  پتہٕ  آیہِ  حضور  صلی  اللہ  علیہ  وسلمن  تہِ  تمام  منافقن  ہٕنز  زانکٲری  تہٕ  معرفت  عطا  کرنہٕ)  عنقریب  دِمَو  أسۍ  تِمن  دۅیہِ  پھِر  (دُنیاہس  منٛزٕے)  عذاب  پتہٕ  یِن  تِم  (قیامتس  منٛز)  بٔڑِس  عذابس  کُن  پھِرنہٕ۔ ﴿اکہِ  پھرِ  ییلہِ  تِہنز  پہچان  آیہِ  کرناونہ  تہٕ  حضور  صلی  اللہ  علیہ  وسلمو  کٔڑۍ  تم  منافق  جمعہ  کس  خطبس  دوارن  اکہِ  اکہِ  ناو  ہیتھ  مسجدِ  منٛزٕ  نیٚبر،  یہِ  اوس  گوٚڈنُیک  عذاب  ذلت  تہٕ  رُسوٲیی  ہندس  صورتس  منٛز  تہٕ  دوٚیم  عذاب  سپُد  ہلاکت  تہٕ  خونریزی  ہٕندس  صورتس  منٛز  یمُیک  حکم  پتہٕ  آو﴾۔"
  },
  {
    "verse_id": 102,
    "translation": "تہٕ  باقی  تِم  لُکھ  زِ  (یِمَو)  پننیٚن  گناہن  ہُنٛد  اعتراف  چُھ  کۆرمُت،  تِمَو  چھے٘  کینہہ  نیک  عملہٕ  تہٕ  باقی  بُرٕ  کامہِ  (غلطی  کِنۍ)  رَلہٕ  مِلہٕ  کرِمَژٕ،  جلدٕے  کرِاللہ  تعالیٰ  تِہُنٛد  توبہٕ  قبول،  بے  شک  چُھ  اللہ  تعالیٰ  بۆڈ  بخشن  وول  سیٚٹھاہ  مہربان۔"
  },
  {
    "verse_id": 103,
    "translation": "تۆہۍ  کٔرِو  تِہِندیٚو  مالَو  منٛزصدقہٕ  (زکوٰۃ)  وصول  تاکہ  تۆہۍ  کٔرِیوٗکھ  اَمہِ  (صدقہٕ)  کہ  بٲعث  تِم  (گناہَو  نِشہِ)  پاک  تہٕ  تِمن  کٔرِو  (ایمان  تہٕ  مال  چہِ  پٲکیزگی  سٍتۍ)  برکت  عطا  بیٚیہِ  کٔرِو  تِہِندِس  حقس  منٛز  دعا،  بے  شک  چُھ  تُہُنٛد  دعا  تِہِندِ  خٲطرٕاطمنان  (لبنُک  ذریعہ)،  تہٕ  اللہ  تعالیٰ  چُھ  وارٕ  پٲٹھۍ  بوزن  وول  سیٚٹھاہ  زانن  وول۔"
  },
  {
    "verse_id": 104,
    "translation": "کیا  تِم  چِھنا  زانان  زِ  بے  شک  چُھ  اللہ  تعالیٰ  ہٕے  پننیو  بندو  نِشہِ  (تِہُنٛد)  توبہٕ  قبول  فرماوان  بی٘یہِ  چُھ  صدقات (یعنی  زکوٰۃ  تہٕ  خٲرات  پننہِ  دستِ  قدرت  سٍتۍ) وصول  فرماوان  بی٘یہِ  یہِ  زِ  اللہ  تعالیٰ  ہٕے  چُھ  بو٘ڈ  توبہٕ  قبول  کرن  وول  سی٘ٹھاہ  مہربان؟"
  },
  {
    "verse_id": 105,
    "translation": "بیٚیہِ  فرمٲوِیوٗکھ،تۆہۍ  کٔرِو  عمل،  پتہٕ  وُچھہِ  عنقریب  تُہٕنز  عمل  اللہ  تعالیٰ (تہِ)  تہٕ  تٔمۍ  سُنٛد  رسول (تہِ) بیٚیہِ  اہلِ  ایمان (تہِ)،تہٕ  عنقریب  یِیِو  تۆہۍپۯتھ  پوٗشیدٕہ  تہٕ  ظٲہر  زانن  وٲلِس (ربّس) کُن  واپس  نِنہٕ،پتہٕ  کریٚو  سُہ  تۅہیہِ  تِمَو  عملو  نِشہِ  زٲنِیاب،یِمہٕ  تۆہۍ  کران  ٲسۍ  وٕ  روزان۔"
  },
  {
    "verse_id": 106,
    "translation": "تہٕ  بیٚیہِ (تہِ)  چِھ  کینہہ  یِم  اللہ  تعالیٰ  سٕنٛدِ  (آیندٕہ)  حکمہٕ  خٲطرٕ  پتھ  چِھ  آمٕتۍ  تھاونہٕ،  سُہ  یا  دِیہِ  تِمن  عذاب  نَتہٕ  کرِ  تِہُنٛد  توبہٕ  قبول،تہٕ  اللہ  تعالیٰ  چُھ  وارٕ  پٲٹھۍ  زانن  وول  سیٚٹھاہ  حکمت  وول۔"
  },
  {
    "verse_id": 107,
    "translation": "تہٕ (منافقو  منٛزٕ  چِھ  تِم  تہِ) یِمَو  اَکھ  مسجد  چھے٘  تیار  کٔرمٕژ (مسلمانن) نقصان  واتناونہٕ  تہٕ  کفرس (پوچھر  دِنہٕ  خٲطرٕ) بیٚیہِ  اہلِ  ایمانن  درمیان  پھاٹوَن  واد  پٲدٕ  کرنہٕ  خٲطرٕ،بیٚیہِ  تَس  شخصہٕ  سٕنز  زاگہِ  روزنٕچ  جاے  بناونہٕ  کہ  غرضہٕ  یُس  اللہ  تعالیٰ  ہس  تہٕ  تٔمۍ  سٕندِس  رسولس (صلی  اللہ  علیہ  وسلم) سٍتۍ  گۅڈٕ  پیٚٹھے  جنگ  چُھ  کران،تہٕ  تِم  کھیٚن  ضرور  قسم  زِ  اَسہِ  کۆر  نہٕ (یہِ  مسجد  بناونہٕ  سٍتۍ) رٕژرٕ  وَرٲے  بیٚیہِ  کانٛہہ  اِرادٕہ،تہٕ  اللہ  تعالیٰ  چُھ  گوٲہی  دِوان  زِ  تِم  چِھ  یقینا  اَپزِیٲرۍ۔"
  },
  {
    "verse_id": 108,
    "translation": "(اے  ٹاٹھہِ!)  تۆہۍ  مَہ  گٔژِھو  زانٛہہ  تہِ  اَتھ  (مسجدِ  ہٕندِس  ناوس  پیٚٹھ  بناونہٕ  آمتِس  عمارتس)  منٛزکھڑا۔البتہ  سۅ  مسجد،ییٚمِچ  بنیادگۅڈنِکہِ  دۅہ  پیٚٹھے  تقویٰ  ہس  پیٚٹھ  چھے٘  تھاونہٕ  آمٕژ،چھے٘  حقدار  زِ  تۆہۍ  کٔرِو  تَتھ  منٛز  قیام۔  تَتھ  منٛز  چِھ  تِتھۍ  لُکھ  یِم  (ظٲہرپٲٹھۍ  تہٕ  بٲطن  پٲٹھۍ)  پاک  روزُن  چِھ  پسند  کران،تہٕ  اللہ  تعالیٰ  چُھ  پاک  روزن  والیٚن  لُکن  سٍتۍمحبت  کران۔"
  },
  {
    "verse_id": 109,
    "translation": "سُہ  شخص  ییٚمۍ  پننہِ  عمارتٕچ (یعنی  مسجدِہٕنز) بنیاد  اللہ  تعالیٰ  ہس  کھۅژنہٕ  مۅکھہٕ  تہٕ (تٔمۍ  سٕندِس) رضا  ہس  تہٕ  خوشنودی  پیٚٹھ  تھٲو،چھا  بہترکِنہٕ  سُہ  شخص  ییٚمۍ  پننہِ  عمارتٕچ  بنیادتِتھہِ  دۅبہٕ  کِس  بٔٹھِس  پیٚٹھ  تھٲو  یُس  ؤسِتھ  پیٚنہٕ  وول  چُھ۔لہٰذا  پیٚیہِ  سۅ (عمارت)  أمِس  بناون  وٲلِس  سان  جہنم  کِس  نارس  منٛز،تہٕ  اللہ  تعالیٰ  چُھنہٕ  ظٲلم  لُکن  ہدایت  دِوان۔"
  },
  {
    "verse_id": 110,
    "translation": "تِہٕنز  عمارت  یۅسہٕ  تِمَو  (مسجدِ  ہٕندِس  ناوس  پیٚٹھ)  بنٲومٕژ  چھے٘  روزِ  ہمیشہ  تِہِندیٚن  دِلن  (شک  تہٕ  نفاق  کہ  بٲعث)  کوٗران  اَمہِ  وَرٲے  زِ  تِہِندۍدل  گژھن  (لگاتار  زخمہٕ  کہ  وجہ  سٍتۍ)  پارٕ  پارٕ،تہٕ  اللہ  تعالیٰ  چُھ  سیٚٹھاہ  زانن  وول  بۆڈ  حکمت  وول۔"
  },
  {
    "verse_id": 111,
    "translation": "بے  شک  چِھ  اللہ  تعالیٰ  ہن  اہلِ  ایمانن  نِشہِ  تِہِندۍ  جان  تہٕ  تِہِندۍ  مال،تِہِندِ  خٲطرٕ  جنت  (کہ  وعدٕہ)  بدلہٕ  مٔلۍ  ہی٘تۍ  مٕتۍ،تِم  چھ  (وۅنۍ)  اللہ  تعالیٰ  سٕنزِ  وَتہِ  منٛز (انسٲنی  حرمت  کہ  حفاظت  خٲطرٕ  بی٘یہِ  معاشرس  منٛز  امن  قٲیم  کرنہ  کیٚو  تھدِ  پایہ  کیٚو  مقصدو  خٲطرٕ)  جنگ  کران،لہٰذا  چِھ  تِم  (جنگس  دوران)  قتل  کران  تہٕ  (پانہٕ  تہِ)  چِھ  قتل  یِوان  کرنہٕ۔ (اللہ  تعالیٰ  ہن)  چُھ  پننس  کرمہ  کس  ذمس  پی٘ٹھ  پۅختہٕ  وعدٕہ  (رو٘ٹمُت)،  توراتس  منٛز (تہِ)  انجیلس  منٛز  (تہِ)  تہٕ  قرآنس  منٛز  (تہِ)،  تہٕ  کُس  چُھ  پننِس  وعدس  اللہ  تعالیٰ  سٕنٛدِ  کھۅتہٕ  زیادٕہ  پوٗرٕ  کرن  وول، لہٰذا  (ایمان  والیو!)  تو٘ہۍ  منٲوِو  پننِس  سوداہس  پی٘ٹھ  خوشیہِ  یی٘مہِ  بدلہٕ  تۅہیہِ  (جان  و  مال)  چُھو  کُنمُت، تہٕ  یٔہے  چھے٘  زبردست  کامیٲبی۔"
  },
  {
    "verse_id": 112,
    "translation": "(یِم  مومن  یِمَو  اللہ  تعالیٰ  ہس  سٍتۍ  اُخروی  سودا  چُھ  کۆرمُت)  چِھ  توبہٕ  کرن  وٲلۍ،عبادت  گزار،  (اللہ  تعالیٰ  سُنٛد)  حمدوثنا  کرن  وٲلۍ، دُنیٲوی  میچھرو  نِشہِ  دوٗر،  روزٕہ  دار،  (خشوع  تہٕ  خضوع  سان)  رکوع  کرن  وٲلۍ،  (اللہ  تعالیٰ  سٕنزِ  نزدیکی  خٲطرٕ)  سجدٕہ  کرن  وٲلۍ،نیکی  ہُنٛد  حکم  کرن  وٲلۍ  تہٕ  بُرٲیی  نِشہِ  رُکاون  وٲلۍ  بیٚیہِ  اللہ  تعالیٰ  سٕندیٚن  (مقرر  کرنہٕ  آمتیٚن) حدن  ہٕنز  حفاظت  کرن  وٲلۍ،تہٕ  یِم  اہلِ  ایمان  بوزنٲوِیوٗکھ  خۅش  خبر۔"
  },
  {
    "verse_id": 113,
    "translation": "نبی (صلی  اللہ  علیہ  وسلم)  سندس  تہٕ  ایمان  والیٚن  ہٕندِس  شانس  لایق  چُھنہٕ  زِ  مشرکن  خٲطرٕ  کرن  مغفرتُک  دعا  اگر  چہِ  تِم  قرابت  دارٕے  کۅنہٕ  آسن  اَمہِ  پتہٕ  زِ  تِہِندِ  خٲطرٕ  سپُد  واضح  زِ  تِم  (مشرک)  چِھ  اہلِ  جہنم۔"
  },
  {
    "verse_id": 114,
    "translation": "تہٕ  ابراہیم  (علیہ  السلام)  سُنٛد  پننِس  مٲلِس  (یعنی  چیٚچہِ  بابہٕ  آزر،  ییٚمۍ  تِم  رٔچھمٕتۍ  ٲسۍ)  خٲطرٕ  مغفرتُک  دعا  کرُن  اوس  صرف  اَمہِ  وعدٕہ  کہ  غرضہٕ  یُس  تِمَو  تس  سٍتۍ  کۆرمُت  اوس،  پتہٕ  ییٚلہِ  تِمن  پیٚٹھ  یہِ  ظٲہر  سپُد  زِ  سُہ  چُھ  اللہ  تعالیٰ  سُنٛد  دشمن  پتہٕ  سپٕدۍ  تِم  تس  نِشہِ  بیزار  (تس  نِشہِ  سپٕدۍ  لاتعلق  تہٕ  پتہٕ  کۆرُکھ  نہٕ  زانٛہہ  تٔمۍ  سٕندِس  حقس  منٛز  دعا)۔بے  شک  ٲسۍ  ابراہیم (علیہ  السلام) سیٚٹھاہ  ہمدرد  (آہ  و  زٲری  کرن  وٲلۍ  تہٕ)  سیٚٹھاہ  بردبار۔"
  },
  {
    "verse_id": 115,
    "translation": "تہٕ  اللہ  تعالیٰ  سٕنز  چھَنہٕ  شان  زِ  سُہ  کرِ  کُنہِ  قومس  گمراہ  اَمہِ  پتہٕ  زِ  تٔمۍ  آسن  تِم  ہدایت  سٍتۍ  نوٲزِمٕتۍ،یۆت  تام  زِ  سُہ  کرِ  تِہِندِ  خٲطرٕ  تِم  چیز  واضح  یِمَو  نِشہِ  تِمن  پرہیز  پَزِ  کرُن،بے  شک  چُھ  اللہ  تعالیٰ  پرتھ  چیزس  وارٕ  پٲٹھۍ  زانن  وول۔"
  },
  {
    "verse_id": 116,
    "translation": "بے  شک  چھے٘  اللہ  تعالیٰ  سٕے  خٲطرٕ  آسمانن  ہنٛز  تہٕ  زمینٕچ  سٲرٕے  بادشٲہی  (سُے)  چُھ  زندگی  تہٕ  موت  دِوان،تہٕ  تُہٕندِ  خٲطرٕ  نَہ  چُھ  اللہ  تعالیٰ  ہس  وَرٲے  کانٛہہ  دوست  تہٕ  نَہ  چُھ  کانٛہہ  مددگار  (یُس  اللہ  تعالیٰ  سٕندِس  حکمس  خلاف  تۅہیہِ  حمایت  ہیٚکہِ  کٔرِتھ)۔"
  },
  {
    "verse_id": 117,
    "translation": "پٔزۍپٲٹھۍ  فرموو  اللہ  تعالیٰ  ہن  نبی  یس  (معظم  صلی  اللہ  علیہ  وسلم)  پیٚٹھ  رحمت  سان  توجہ  تہٕ  تِمن  مہاجرن  تہٕ  انصارن  پیٚٹھ (تہِ)  یِمَو  (غزوہ  تبوک  چہ)  مشکل  گرِ  منٛز  (تہِ)  تِمن (صلی  اللہ  علیہ  وسلمن)  ہٕنز  پٲروی  کٔر،  تَمہِ  (صورتِ  حال)  پتہٕ  زِ  نکھہٕ  اوس  زِ  تِمَو  منٛزٕ  پھیرہن  اَکہِ  درِکۍ  دل،  پتہٕ  سپُد  سُہ  تِمن  پیٚٹھ  لطف  و  رحمت  سان  متوجہ،بے  شک  چُھ  سُہ  تِمن  پیٚٹھ  واریاہ  شفیق،سیٚٹھاہ  مہربان۔"
  },
  {
    "verse_id": 118,
    "translation": "تہٕ  تِمن  تریٚن  شخصن  پیٚٹھ  (تہِ  کٔرٕن  رحمتٕچ  نظر)  یُہُند  (فٲصلہٕ  کینٛژھس  کالس)  ملتوی  اوس  تھاونہ  آمُت  اۆت  تام  زِ  ییٚلہِ  وسیع  آسنہ  باوجود  تِمن  پیٚٹھ  زمین  تنگ  گٔیہِ  تہٕ  تمن  گۅبییہِ  تِہنٛدۍ  زُو  (تام)  تہٕ  تِمن  سپُد  یقین  زِ  اللہ  تعالیٰ  ہس  نِشہ  (یعنی  تمۍسٕندِ  عذاب  نِشہِ)  چُھنہٕ  بچنُک  کانٛہہ  ٹھکانہٕ  اَمہِ  ورٲے  زِتسۍ  کُن (رجوع  کرُن)،  اَدٕ  سپُد  اللہ  تعالیٰ  تِمن  پیٚٹھ  لطف  و  کرمہٕ  سان  متوجہ  تاکہ  تِم  (تہِ)  روزن  توبس  تہٕ  تس  کُن  توجہ  ہس  پیٚٹھ  قٲیِم،  بے  شک  چُھ  اللہ  تعالیٰ  ہٕے  بۆڈ  توبہٕ  قبول  کرن  وول،سیٚٹھاہ  مہربان۔"
  },
  {
    "verse_id": 119,
    "translation": "اے  ایمان  والیو!اللہ  تعالیٰ  ہس  روٗزِو  کھۅژان  بیٚیہِ  روٗزِو  پٔزۍیٲریٚن  سٍتۍ  شٲمل۔"
  },
  {
    "verse_id": 120,
    "translation": "مدینہ  کیٚن  لُکن  تہٕ  تِہِندیٚن  أندۍ  پٔکۍ  کیٚن  (روزن  والیٚن)  دِیہٲتۍلُکن  خٲطرٕاوس  نہٕ  منٲسب  زِ  تِم  روزن  رسول  اللہ  ہس  (صلی  اللہ  علیہ  وسلم) نِشہِ  (الگ  سپدِتھ)  پَتھ  تہٕ  نَہ  یہِ  زِتِہِندِجان  (مبارک)  کھۅتہٕ  تھاون  پننیٚن  جانن  سٍتۍ  رغبت،  یہِ  (حکم)  چُھ  اَمہِ  موجوب  زِ  تِمن  یۅسہٕ  تۯیش  (تہِ)  اللہ  تعالیٰ  سٕنزِ  وَتہِ  منٛز  لگان  چھے٘  تہٕ  یۅسہٕ  مشقت  (تہِ)  واتان  چھَکھ  تہٕ  یۅسہٕ  بۅچھہِ (تہِ)  لگان  چھَکھ  بیٚیہِ  یُس  تِژِھہ  کُنہِ  جایہِ  کِنۍ  پکان  چِھ  یپٲرۍ  پَکُن  کٲفرن  چُھ  ژَکھ  کھالان  تہٕ  دشمنس  نِشہِ  یِکینٛژھاہ  تہِ  میلان  چُھکھ (سُہ  ٲسِتن  قتل  تہٕ  زخم  یا  مالِ  غنیمت  بیترِ)  مگر  یہِ  زِ  پۯتھ  کُنہِ  کتھہِ  ہٕندِ  بدلہٕ  چھے٘  تِہِندِ  خٲطرٕ  اکھ  نیک  عمل  لیٚکھنہٕ  یِوان۔  بے  شک  چُھنہٕ  اللہ  تعالیٰ  نیکوکارن  ہُنٛد  اجر  ضایع  کران۔  "
  },
  {
    "verse_id": 121,
    "translation": "تہٕ  نَہ  یہِ  زِ  تِم  (مجٲہد)  نہ  چِھ  کم  خرچ  کران  تہٕ  نَہ  بۆڈبیٚیہِ  چِھنہٕ  کانٛہہ  مٲدان  (اللہ  تعالیٰ  سٕنزِ  وَتہِ  منٛز)  عبور  کران  مگر  تِہِندِ  خٲطرٕ  چُھ  (یہِ  سورُے  خرچاوُن  تہٕ  سفرکرُن)  لیٚکھنہٕ  یِوان  تاکہ  اللہ  تعالیٰ  دِیہِ  تِمن  (پۯتھ  تِژِھہ  عملہِ  ہُنٛد)  بہتر  جزا  یۅسہٕ  تِم  کران  چھ  رودۍ  متۍ۔"
  },
  {
    "verse_id": 122,
    "translation": "بیٚیہِ  چُھنہ  یہ  ممکن  زِ  اَند  ہیٚتھ  نیرن  سٲری  مسلمان  (یِکہٕ  وَٹہٕ)  تیٚلہِ  کیازِ  نیرِ  نہٕ  تِمَو  منٛزٕ  پۯتھ  اَکہِ  دَرِچ  (یا  قبیلٕچ)  اَکھ  جماعت  زِ  تِم  لُکھ  کرن  دیٖنس  منٛز  تفقُّہ  (یعنی  سیٚٹھاہ  فہم  تہٕ  بصیرت)  حٲصل  بیٚیہِ  کھۅژناون  تِم  پننِس  قومس  ییٚلہِ  تِم  تِمن  کُن  واپس  یِن  تاکہ  تِم  بچن  (گناہن  ہٕنزِ  تہٕ  نافرمٲنی  ہٕنزِ  زندگی  نِشہِ)۔"
  },
  {
    "verse_id": 123,
    "translation": "اے  ایمان  والیو!تۆہۍ  کٔرِو  کٲفرو  منٛزٕ  تِتھیٚن  لُکن  سٍتۍ  جنگ  یِم  تۅہیہِ  نکھہٕ  چِھ  ﴿یعنی  یم  جنگس  منٛز  توٚہیہِ  مدِ  مقابل  چِھ  تہٕ  توٚہیہِ  خلاف  چِھ  سیٚدِ  سیٚود  ظلم  و  زیادتی  منٛز  ملوث۔  اتھ  برعکس  یم  لُکھ  توٚہیہ  نِشہ  دوٗر  پنہ  نیٚن  گرن  منٛز  چِھ  یا  چِھ  پننس  کامِ  کارس  منٛز  آوٕرۍ  تم  ترٛٲویوٗکھ،  تِم  قتل  کرنُک  چُھنہ  اجازت﴾  تہٕ (جہاد  گژِھہ  تِیُتھ  تہٕ  تَمہِ  وقتہٕ  آسُن  زِ) تِم  گژھن  تۅہیہِ  منٛز (طاقت  تہٕ  شجاعت  بیٚیہِ  دفٲعی  صلاحیتٕچ) سختی  لبٕنۍ،  بیٚیہِ  زٲنِو  زِ  اللہ  تعالیٰ  چُھ  پرہیزگارن  سٍتۍ۔"
  },
  {
    "verse_id": 124,
    "translation": "تہٕ  ییٚلہِ  تہِ  کانٛہہ  سورٕہ  چُھ  نٲزل  یِوان  کرنہٕ  تیٚلہِ  چِھ  تِمَو (منافقو) منٛزٕ  کینہہ (شرارتہٕ  کِنۍ) یہِ  ونان  زِ  تۅہیہِ  منٛزٕ  کُس  چُھ  ییٚمِس  ییٚمۍ  (سوٗرن) ایمانس  منٛز  اضافہٕ  کۆر،وۅنۍ  یِمَو  لُکو  ایمان  چُھ  اۆنمُت  تِہِندِس  ایمانس  کۆر  أمۍ (سوٗرن)  ہُریٚر  تہٕ  تِم  چِھ  (اَتھ  ایمٲنی  کیفیتس  پیٚٹھ) شٲدِیانہٕ  کران۔"
  },
  {
    "verse_id": 125,
    "translation": "تہٕ  یِمن  لُکن  ہٕندیٚن  دِلن  منٛزبیمٲرۍ  چھے٘  أمۍ  (سوٗرن)  کۆر  تِہِندِس  خباثتس  (کفرس  تہٕ  نفاقس)  پیٚٹھ  مزید  ناپٲکی  ہُنٛد  (تہٕ  خباثتُک)  اضافہٕ  تہٕ  تِم  موٗدۍاَتھ  حالتس  منٛز  زِ  تِم  ٲسۍ  کٲفرٕے۔"
  },
  {
    "verse_id": 126,
    "translation": "کیا  تِم  چِھنا  وُچھان  زِ  تِم  چِھ  پرتھ  ؤرۍیس  منٛز  اکہِ  لٹہِ  یا  دۅیہِ  لٹہِ  مصیبتس  منٛز  مبتلا  کرنہٕ  یِوان،  پتہٕ (تہِ)  چِھنہِ  تِم  توبہٕ  کران  تہٕ  نَہ  چِھ  تِم  نصیحتٕے  رَٹان۔"
  },
  {
    "verse_id": 127,
    "translation": "تہٕ  ییٚلہِ  تہِ  کانٛہہ  سوٗرٕہ  چُھ  نٲزل  یِوان  کرنہٕ  تیٚلہِ  چِھ  تِم  اَکھ  اکِس  کُن  وُچھان،  (تہٕ  اِشارو  مٔنزی  چِھ  پٕۯژھان)  زِ  کیا  تۅہیہِ  ما  چُھو  کانٛہہ  وُچھان  پتہٕ  چِھ  تِم  پۆت  پھیران۔اللہ  تعالیٰ  ہن  چِھ  تِہِندۍ  دل  پھِرۍمٕتۍ  تِکیازِ  یِم  چِھ  تِم  لُکھ  یِمن  نہٕ  (سونٛچ)  سمجھ  چُھ۔"
  },
  {
    "verse_id": 128,
    "translation": "بے  شک  اۆن  تۅہیہِ  نِشہِ  تۅہیِ  منٛزٕ  (أکۍ  عظمت  وٲلۍ) رسولن (صلی  اللہ  علیہ  وسلم) تشریف۔  تُہُنٛد  تکلیفس  تہٕ  مشقتس  منٛز  پیۆن  چُھ  تِمن  سخت  نا  گوار  (گژھان)۔  (اے  لوٗکو!)  تِم  چِھ  تُہٕندِ  خٲطر  سیٚٹھاہ  (رٕژر  تہ  ھدایت)  کانچھان  تہٕ  آرزو  مند  روزان (تہٕ) مومنن  خٲطرٕ  چِھ  سیٚٹھاہ  (زیادٕہ)  شفیق  بے  حد  رحم  فرماون  وٲلۍ۔"
  },
  {
    "verse_id": 129,
    "translation": "اگر  (یِمَو  بے  حساب  مہربٲنیو  باوجود)  پتہٕ  (تہِ)  تِم  بُتھ  پھِرن  تیٚلہِ  فرمٲوِو،  مے٘  چُھ  اللہ  تعالیٰ  کٲفی  تس  وَرٲے  چُھنہٕ  کانٛہہ  معبود،  بہٕ  چُھس  تٔسۍ  پیٚٹھ  بھروسہٕ  کٔرِتھ  تہٕ  سُہ  چُھ  عرشِ  عظیمُک  مٲلک۔"
  }
]