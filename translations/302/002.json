[
  {
    "verse_id": 1,
    "translation": "الف  لام  میم (اصلی  معنی  چُھ  اللہ  تعالیٰ  تہٕ  رسول  صلی  اللہ  علیہ و سلمٕے  بہتر  زانان)۔"
  },
  {
    "verse_id": 2,
    "translation": "(یہِ)  چھے٘  سۅ  عظمت  واجِنۍ  کتاب  یَتھ  منٛز  کُنہِ  شکٕچ  گنجٲیِش  چَھنہٕ،  (یہِ)   چھے٘  پرہیزگارن  ہٕندِ  خٲطر  ہدایت۔"
  },
  {
    "verse_id": 3,
    "translation": "یِم  غیبس  پیٚٹھ  ایمان  چِھ  اَنان  تہٕ  نماز  چِھ   (تمام  حقوقَو  سان)   قٲیِم  کران  تہٕ  یِکینٛژھاہ  اَسہِ  تِمن  سوٗزمُت  چُھ  تَمہِ  منٛزٕ  چِھ  ‏‏ (سانہِ  وَتہِ  منٛز)   خرچ  کران۔"
  },
  {
    "verse_id": 4,
    "translation": "تہٕ  تِم  لُکھ  چِھ،  یہِ  تۅہیہِ  پیٚٹھ  نٲزل  آو  کرنہٕ،  تہٕ  یہِ  تۅہیہِ  برونٛہہ  نٲزل  چُھ  آمُت  کرنہٕ  تتھ   (سٲرۍسٕے)   پیٚٹھ  ایمان  اَنان  ‏بییہ  چھ  تم  ٲخرتس  پیٚٹھ  تہِ   (مکمل  پٲٹھۍ)   یقین  تھاوان۔"
  },
  {
    "verse_id": 5,
    "translation": "تِمے  چِھ  پننِس  ربّ  سٕنٛدِ  طرفہٕ  ہدایتس  پیٚٹھ،  تہٕ  تِمے  چِھ  اصلی  کامیٲبی  پراوَن  وٲلۍ۔"
  },
  {
    "verse_id": 6,
    "translation": "بے  شک  یِمَو  کُفُر  چُھ  پانہٕ  نوومُت،  تِہِنٛدِ  خٲطرٕ  چھے٘  ہِشی  کتھا،  خواہ  تۆہۍ  تِم  کھۅژنٲوِتوکھ  یا  مَتہٕ  کھۅژنٲوِتوکھ،  تِم  اَنن  نہٕ  ‏ایمان۔"
  },
  {
    "verse_id": 7,
    "translation": "اللہ  تعالیٰ  ہَن  چھے٘   (تِہِندِس  پانہٕ  ژارنہٕ  کِس  نتیجہ  ہَس  منٛز)   تِہِندیٚن  دِلن  تہٕ  کَنن  پیٚٹھ  مۅہر  لگٲومٕژ،  تہٕ  تِہٕنزن  أچھن  ‏پیٚٹھ  چُھ  پردٕہ   (پیۆمُت)،  تہٕ  تِہِندِ  خٲطرٕ  چُھ  سخت  عذاب۔"
  },
  {
    "verse_id": 8,
    "translation": "تہٕ  لُکو  منٛزٕ  چِھ  کینہہ  تِم   (تہِ)   یِم  ونان  چِھ  زِ  اَسہِ  اۆن  اللہ  تعالیٰ  ہَس  تہٕ  قیامت  کِس  دۅہس  پیٚٹھ  ایمان،  حالانکہ  چِھنہٕ  ‏تِم   (ہرگز)   مومن۔"
  },
  {
    "verse_id": 9,
    "translation": "تِم  چِھ  اللہ  تعالیٰ  ہَس   (یعنی  رسول  صلی  اللہ  علیہ  وسلمس)   تہٕ  باایمانن  دوکھہٕ  دِیُن  یژھان  مگر   (حقیقتس  منٛز)   چِھ  تِم  ‏پننِسٕے  پانس  دوکھہٕ  دِوان،  تہٕ  تِمن  چُھنہٕ  اَمِیُک  شعور۔ ﴿ یَتھ  جایہِ  چُھنہٕ  مضاف  لیٚکھنہٕ  آمُت  بلکہ  چُھ  حذف  کرنہٕ  آمُت  یُس  زَن''رسول''  چھ،  یعنی،  یُخٰدِعُوْنَ  اللّٰہَ،  ؤنِتھ  چُھ  مُراد،  ‏یُخٰدِعُوْنَ  الرَّسُولَ،  نِنہٕ  آمُت۔  اکثر  تفسیرٕکیٚو  اِمامَو  چُھ  یہِ معنی  بیان  کۆرمُت۔  بطورحوالہٕ  وُچھو،تفسیرالقرطبی،  البیضاوی،  ‏البغوی،  النسفی،  الکشاف،  المظہری،  زاد  المسیر،  الخازن۔  بیترِ﴾۔"
  },
  {
    "verse_id": 10,
    "translation": "تِہِندیٚن  دِلن  منٛز  چھے٘  بیمٲرۍ،  لہٰذا  کۆر  تَتھ  بیمارِ  اللہ  تعالیٰ  ہَن  مزید  اضافہٕ،  تہٕ  تِہِندِ  خٲطرٕ  چُھ  دگ  تُلوُن  عذاب،  اَمہِ  ‏مۅکھہٕ  زِ  تِم  ٲسۍ  اَپُز  وَنان۔"
  },
  {
    "verse_id": 11,
    "translation": "تہٕ  ییٚلہِ  تِمن  وَننہٕ  چُھ  یِوان  زِ  زمینس  منٛز  متہٕ  کٔرۍ  تَو  فساد  برپا،  تیٚلہِ  چِھ  وَنان  أسی  چِھ  اصلاح  کرن  وٲلۍ۔"
  },
  {
    "verse_id": 12,
    "translation": "خبردار  گٔژِھو!  یِمَے  لُکھ  چِھ   (حقیقتس  منٛز)   فساد  کرن  وٲلۍ  مگریِمن  چُھنہٕ   (اَمِیُک)   احساس  تہِ۔"
  },
  {
    "verse_id": 13,
    "translation": "تہٕ  ییٚلہِ  تِمن  وَننہٕ  چُھ  یِوان  زِ   (تۆہۍ  تہِ)   أنِو  ایمان  یِتھہٕ  پٲٹھۍ   (باقی  )   لُکو  چُھ  ایمان  اۆنمُت،  تیٚلہِ  چِھ  وَنان  کیا  أسۍتہِ  اَنوا  ‏‏ (تِتھے  پٲٹھۍ)   ایمان  یِتھہٕ  پٲٹھۍ   (تِمَو)   بیوقوٗفَو  ایمان  اۆن،  زٲنِتھ  تھٲوِو!  بے  وقوف  چِھ   (حقیقتس  منٛز)   تِم  پانہٕ  مگر  تِمن  ‏چُھنہٕ   (پننہِ  بے  وقوفی  ہُنٛد  تہٕ  لۆت  آسنُک) علم۔"
  },
  {
    "verse_id": 14,
    "translation": "تہٕ  ییٚلہِ  تِم   (منافق)   ایمان  والیٚن  چِھ  سمکھان  تیٚلہِ  چِھ  وَنان  اَسہِ   (تہِ)   چُھ  ایمان  اۆنمُت  تہٕ  ییٚلہِ  تِم  پننیٚن  شیطانن  ‏ژوٗرِ  پٲٹھۍ  سمکھان  چِھ  تیٚلہِ  چِھ  ونان،  أسۍ  چِھ  اصلی  تۅہیہِ  سٍتۍ،  أسۍ  چِھ   (مسلمانن)   صرف  مذاق  کران۔"
  },
  {
    "verse_id": 15,
    "translation": "اللہ  تعالیٰ  چُھ  تِمن  تِہِندِمذاقُک  سزا  دِوان  تہٕ  تِمن  چُھ  یَلہٕ  گی  تروان   (تاکہ  تِم  واتن  پانے  پننِس  انجامس  تام)   لہٰذا  ‏چِھ  تِم  پانے  پننہِ  نافرمٲنی  منٛز  وَتہِ  ڈلان۔"
  },
  {
    "verse_id": 16,
    "translation": "یِمے  چِھ  تِم  لُکھ  یِمَو  ہدایت  بدلہٕ  گُمراہی  مٔلۍ  ہِیٔژ،  مگر  یہِندِس  تجارتس  دراو  نہٕ  کانٛہہ  فٲیِدٕہ  تہٕ  تِمن  ٲس  نہٕ   (فٲیدٕہ  دِنہٕ  ‏والہِ  تہٕ  نفع  دِنہٕ  والہِ  سوداچہِ)   وَتہِ  ہٕنٛز  خبرٕے۔"
  },
  {
    "verse_id": 17,
    "translation": "تِہٕنز  مثال  چھے٘  تِتھِس  أکِس  شخصہٕ  سٕنٛز  ہِش  ییٚمۍ   (اَنہِ  گٔٹِس  منٛز)   اَلاوٕ  زول،  تہٕ  ییٚلہِ  تٔمۍ  اۆند  پۆک  گاشرووٗ  پتہٕ  نِیوٗ  اللہ  ‏تعالیٰ  ہَن  تِمن  گاش   (نوٗر)   تہٕ  تِم  ترٲوِن  اَنہِ  گٹن  منٛز،  وۅنۍ  چُھنہٕ  تِمن  کِہِنۍ  یِوان  اَتھہِ۔"
  },
  {
    "verse_id": 18,
    "translation": "یِم  چِھ  زٔرۍ،  کٔلۍ   (تہٕ)   أنۍ،  لہٰذا  پھیرن  نہٕ  تِم   (سِیٚزِ  وَتہِ  کُن)   واپس۔"
  },
  {
    "verse_id": 19,
    "translation": "نَتہٕ  چھے٘  تِہٕنز  مثال  تَمہِ  روٗدٕچ  ہِش  یُس  آسمانہٕ  وَسان  چُھ،  یَتھ  منٛز  اَنہِ  گٹہٕ  چھے٘،  بیٚیہِ  چھے٘  گگرایہِ  تہٕ  وُزملہٕ   (تہِ)،  پتہٕ  ‏چِھ  تِم  گگرایہِ   (ہٕنٛزِ  زوردار  آوازِ)   کِنۍ  مرنہٕ  کہ  خوفہٕ  پننیٚن  کنن  منٛز  اۆنگجہِ  بران،  تہٕ  اللہ  تعالیٰ  چُھ  کٲفرن  گھیرس  منٛز  رٔٹِتھ۔"
  },
  {
    "verse_id": 20,
    "translation": "زَنتہٕ  چُھ  باسان  زِ  وُزملہٕ  نِیہِ  تِمن  أچھ  گاش  کوٗرِتھ،  ییٚلہِ  تہِ  تِہِندِ  خٲطرٕ   (ماحولس  منٛز)   کانٛہہ  گاشہِ  پَۯوٕ  چھے٘  پیٚوان  تیٚلہِ  چِھ  ‏تتھ  منٛز  پَکُن  لاگان  تہٕ  ییٚلہِ  تِمن  اَنہِ  گۆٹ  چُھ  نال  وَلان  تیٚلہِ  چِھ  روٗزِتھ  گژھان۔  تہٕ  ہرگاہ  اللہ  تعالیٰ  یَژِھہ  ہے  تیٚلہِ  نِیہِ  ہے  ‏پوٗرٕ  پٲ  ٹھۍ  تِہُنٛدأچھن  ہُنٛد  وُچُھن  تہٕ  کنن  ہُنٛد  بوزُن،  بے  شک  چُھ  اللہ  تعالیٰ  پۯتھ  چیزس  پیٹھ  قدرت  تھاوان۔"
  },
  {
    "verse_id": 21,
    "translation": "اے  لُکو!  پننِس  ربّ  سٕنز  عبادت  کٔرِو  ییٚمۍ  تۆہۍ  پٲدٕ  کٔرِ  نَو  بییہ  تِم  لُکھ   (تہِ)   یِم  تۅہیہِ  برونٛہہ  ٲسۍ،  تاکہ  تۆہۍ  بٔنِو  ‏پرہیز  گار۔"
  },
  {
    "verse_id": 22,
    "translation": "ییٚمۍ  تُہٕنٛدِ  خٲطرٕ  زمین  بنٲو  فرش  تہٕ  آسمان  بنووُن  عمارت،  تہٕ  آسمانن  ہٕنٛدِ  طرفہٕ  وولُن  آب،  پتہٕ  کٔرِن  اَمہِ  سٍتۍ  تُہٕنٛدِ  ‏کھیٚنہٕ  خٲطرٕ   (مختلف  قٔسمن  ہٕنٛدۍ)   میٚوٕہ  پٲدٕ،  لہٰذا  مَہ  ٹھہرٲیو  تۆہۍ  اللہ  تعالیٰ  سٕنٛدِ  خٲطرٕ  شریک  ییٚلہِ  زَن  تۆہۍ   (حقیقتِ  ‏حال)   زانان  چِھو۔"
  },
  {
    "verse_id": 23,
    "translation": "تہٕ  اگر  تۆہۍ  یَتھ   (کلامس)   متعلق  شکس  منٛز  چِھو  یُس  اَسہِ  پننِس   (برگزیدہ)   بندس  پیٚٹھ  نٲزل  چُھ  کۆرمُت،  تیٚلہِ  أنۍ  تَو  یَتھ  ہِیوٗ  ‏کانٛہہ  اَکوے  سورٕہ  بنٲوِتھ،  تہٕ  اللہ  تعالیٰ  ہَس  وَرٲے  أنِیوٗکھ   (بے  شک  ییٚمہِ  کامہِ  خٲطرٕ)   پنٕنۍ   (سٲری)   حمایت  کرن  ‏وٲلۍہرگاہ  تۆہۍ   (پننِس  شکس  تہٕ  انکارس  منٛز)   پٔزۍیٲرۍ  چِھو۔"
  },
  {
    "verse_id": 24,
    "translation": " پتہٕ  ہرگاہ  تۆہۍ  یہِ  ہیٚکوِ  نہٕ  کٔرِتھ،  تہٕ  ہرگز   (تہِ)   ہیٚکوِ  نہٕ  کٔرِتھ،  تیٚلہِ  بٔچِو  تَمہِ  نارٕ  نِشہِ  ییٚمِیُک  زالُن  لُکھ   (یعنی  کٲفر)   تہٕ  کنہِ  ‏‏ (یعنی  تِہِنٛدۍ  پۅتٕلۍ)   چِھ،  یُس  کٲفرن  خٲطرٕ  تیار  چُھ  کرنہٕ  آمُت۔"
  },
  {
    "verse_id": 25,
    "translation": " تہٕ   (اے  ٹاٹھہِ!)   تۆہۍ  بوزنٲوِیوٗکھ  تِم  لُکھ  خۅش  خبر  یِمَو  ایمان  اۆن  تہٕ  نیک  عملہٕ  روٗدۍ  کران  زِ  تِہِنٛدِ  خٲطرٕ  چِھ   (جنتٕکۍ)   ‏باغ  یِمن  بٔنۍ  کِنۍ  کۅلہٕ  چھے٘  پکان،  ییٚلہِ  تِمن  یِمَو  باغَو  منٛزٕ  کانٛہہ  میوہ  کھیٚنہٕ  خٲطرٕ  دِنہٕ  یِیہِ،تِم  وَنن   (اَمِچ  ظٲہری  شکل  ‏وُچِھتھ)   زِ  یہِ  چُھ  سُے  میوہ  یُس  اَسہِ   (دُنیاہس  منٛز)   گۅڈٕ  اوس  دِنہٕ  آمُت،  حالانکہ  آسن  تِمن   (شکلہِ  کِنۍ)   ہِوِی  میوہ  دِنہٕ  ‏آمٕتۍ،  تِہِنٛدِ  خٲطرٕ  آسن  جنتس  منٛز  پٲکیزٕہ  خاندارِنہِ   (تہِ)   تہٕ  تِم  روزن  ہمیشہ  یِمن  منٛز۔"
  },
  {
    "verse_id": 26,
    "translation": "بے  شک  چُھنہٕ  اللہ  تعالیٰ  اَتھ  کتھہِ  مندچھان  زِ  کانٛہہ  تہِ  مثال  کرِ   (سمجھاونہٕ  خٲطر) ٕ  بیان   (خواہ)   مٔہۍ  سٕنٛز  آسہِ  یا   (تِتھہِ  ‏چیزٕچ  یُس  حقارتس  منٛز)   اَمہِ  کھۅتہٕ  تہِ  کٔھسِتھ  آسہِ،  وۅنۍ  یِمَو  لُکو  ایمان  اۆن،  تِم  چِھ  وارٕپٲٹھۍ  زانان  زِ  یہِ  مثال  چھے٘  تِہِنٛدِس  ‏ربّ  سٕنٛدِ  طرفہٕ  حقٕچ   (نشاندہی)،  تہٕ  یِمَو  کُفُر  اختیار  کۆر،  تِم  چِھ   (اَتھ  بوٗزِتھ  یہِ)   وَنان  زِ  یِژِھہ  مثالہِ  سٍتۍ  کیا  مطلب  چُھ  اللہ  تعالیٰ  ‏ہَس؟  اللہ  تعالی  چُھ   (یتھٕ  پٲٹھۍ)   اَکی  کتھہِ  سٍتۍ  واریاہن  لُکن  گمراہ  کران  تہٕ  واریاہن  لُکن  چُھ  ہدایت  دِوان،  تہٕ  اَمہِ  سٍتۍ  ‏چُھ  صرف  تِمن  لُکن  گمرٲہی  منٛز  تۯاوان  یِم   (گۅڈے)   نافرمان  چِھ۔"
  },
  {
    "verse_id": 27,
    "translation": "(یِم  نافرمان  لُکھ  چِھ  تِم)   یِم  اللہ  تعالیٰ  سُنٛد  عہد  تس  سٍتۍپۅختہٕ  کرنہٕ  پَتہٕ  پُھٹراوان  چِھ،  تہٕ  سُہ   (تعلق)   چِھ  ژٹان  یُس  ‏جورنُک  حکم  اللہ  تعالیٰ  ہَن  دِیُتمُت  چُھ،  تہٕ  زمینس  منٛز  چِھ  فساد  برپا  کران،  یِمَے  لُکھ  چِھ  خسارٕہ  تُلن  وٲلۍ۔"
  },
  {
    "verse_id": 28,
    "translation": "تۆہۍ  کِتھہٕ  پٲٹھۍ  چِھو  اللہ  تعالیٰ  سُنٛد  انکار  کران،  ییٚلہِ  زن  تۆہۍ  بے  جان  ٲسِوٗ  تٔمۍ  دِژ  نَو  تۅہیہِ  زندگی،  پتہٕ  دِیَو  سُہ  تۅہیہِ  ‏موت،  تہٕ  پتہٕ  کریوتۅہیہِ  بیٚیہِ  زندٕہ،  پتہٕ  یِیِو  تۆہۍ  تس  کُن  واپس  نِنہٕ۔"
  },
  {
    "verse_id": 29,
    "translation": "سُے  چُھ  ییٚمۍتہِ  سورُے  کینہہ  یہِ  زمینس  منٛز  چُھ  تُہٕنٛدِ  خٲطرٕ  پٲدٕ  کۆر،  پتہٕ  سَپُد  سُہ   (کاینات  کیٚن)   پیٚٹھِمیٚن  حِصن  ‏کُن  متوجہ  تہ  تمۍبنٲوۍ  تمن  شیرٕ  پٲر  کٔرِتھ  ستھ  آسمانۍ  طبقہٕ،  تہٕ  سُہ  چُھ  پرتھ  کانٛہہ  چیز  زانان۔"
  },
  {
    "verse_id": 30,
    "translation": "تہٕ   (سُہ  وقت  کٔرِو  یاد)   ییٚلہِ  تُہٕنٛدۍ  ربّن  فرشتن  فرموو  زِ  بہٕ  چُھس  زمینس  منٛز  پَنُن  نٲیِب  بناوَن  وول،  تِمَو  کۆر  عرض،  ‏کیا  ژٕ  بناوہَنہٕ  زمینس  منٛز  کانٛہہ  تِیُتھ  شخص   (نٲیِب)   یُس  اَتھ  منٛز  فساد  تُلہِ،  بیٚیہِ  کرِ  خون  ریزی؟  ییٚلہِ  زَن  أسۍِ  حمدٕ  سان  چٲنۍ  ‏تسبیح  چِھ  کران  روزان،  بییہ  چِھ   (لگاتار)   پٲکیزگی  بیان  کران،   (اللہ  تعالیٰ  ہَن)   فرمووکھ،  بہٕ  چُھس  تِکینٛژھاہ  زانان  یہِ  ‏نہٕ  تۆہۍ  زانان  چِھو۔"
  },
  {
    "verse_id": 31,
    "translation": " تہٕ  اللہ  تعالیٰ  ہَن  ہیٚچھنوو  آدم (علیہ  السلام)   تمام   (چیزن  ہٕنٛدۍ)   ناوٗ  پتہٕ  کۆرُن  فرشتن  برونٛہہ  کنہِ  سُہ  پیش،  تہٕ  ‏فرمووُن  مے٘  ؤنِو  یِمن  چیزن  ہٕنٛدۍ  ناوہرگاہ  تۆہۍ   (پننِس  خیالس  منٛز)   پٔزۍیٲرۍ  چِھو؟"
  },
  {
    "verse_id": 32,
    "translation": "فرشتَو  کۆر  عرض،  چٲنۍ  ذات  چھے٘   (پۯتھ  نُقصہٕ  نِشہِ)   پاک،  اَسہِ  چُھنہٕ  کانٛہہ  علم  مگر  تیوٗتاہ  چُھ  یوٗت  ژے٘  أسۍ  ‏ہیٚچھنٲوِمٕتۍ  چِھتھ،  بے  شک  چُھکھ  ژٕے   (سورُے  کینہہ)   زانن  وول  دانٲیی  وول۔"
  },
  {
    "verse_id": 33,
    "translation": "اللہ  تعالیٰ  ہَن  فرموو،  اے  آدم!  یم  کرُکھ   (وۅنۍژٕ)   یِمن  چیزن  ہٕنٛدیوناوو  نش  زٲنیاب،  پتہٕ  ییٚلہِ  آدمن   (علیہ  ‏السلام)   تِمن  یِمن  چیزن  ہٕنٛدۍ  ناو  ؤنۍ،  پتہٕ  فرمووکھ   (اللہ  تعالیٰ  ہَن)،  کیا  مے٘  اوسمَو  نا  تۅہیہِ  وۆنمُت  زِ  بہٕ  چُھس  آسمانن  ‏ہٕنٛدۍ  تہٕ  زمینٕکۍ   (سٲری)   پوٗشیدٕہ  راز  زانان،  تہٕ  تِکینٛژھاہ  تہِ  چُھس  زانان  یہِ  تۆہۍ  ظٲہر  چِھو  کران  تہٕ   (تِکینٛژھاہ  تہِ)   یہِ  تۆہۍ  ‏کٔھٹِتھ  چِھو  تھاوان۔"
  },
  {
    "verse_id": 34,
    "translation": "‏تہٕ   (سُہ  وقت  تہِ  کٔرِو  یاد)   ییٚلہِ  اَسہِ  فرشتن  فرموو  زِ  آدمس   (علیہ  السلام)   کٔرِو  سجدٕہ،  پتہٕ  کۆر  سارِوٕیو  سجدٕہ  ابلیسس  ‏ورٲے،  تٔمۍ  کۆر  انکارتہٕ  تکبر،  تہٕ (نتیجہ  دراو  یہِ  زِ)   کٲفرن  منٛز  گۆو  شُمار۔"
  },
  {
    "verse_id": 35,
    "translation": "تہٕ  اَسہِ  دِیُت  حکم،  اے  آدم!  ژٕ  تہٕ  چٲنۍ  خاندارِنۍکٔرِو  یَتھ  جنتس  منٛز  سکونت  اختیار،  تہٕ  اَمہِ  منٛزٕ  یِکینٛژھاہ  تۆہۍ  دۅشوَے  ‏ییٚژِھوٗ  یَتھ  جایہِ  ییٚژھِوٗ  تہِ  کھیٚیِو،  مگر  یَتھ  کُلِس  نکھہٕ  یِنہٕ  گٔژِھوٗ  نَتہٕ  گٔژِھو  حدٕ  نیرن  والیٚن  منٛز   (شٲمل)۔  ‏"
  },
  {
    "verse_id": 36,
    "translation": "پتہٕ  ڈٲلۍ  تِم  شیطانن  تَمہِ  جایہِ  نِشہِ،  تہٕ  پتہٕ  کٔرِن  الگ  تِم  تَمہِ  (راحت  کہ)  مقام  نِشہِ  ییٚتہِ  تِم  ٲسۍ،  تہٕ  اَسہِ  دُیت  ‏‏ (بالٲخر)  حکم  زِ  تۆہۍ  ؤسِو  بۅن،  تۆہۍ  روٗزِو  اَکھ  أکۍ  سٕنٛدۍ  دشمن،  وۅنۍ  چِھ  تُہٕنٛدِ  خٲطرٕ  زمین  سٕے  منٛزمقرر  وقتس  تام  جاۓ  قرار،  تہٕ  ‏تٔتۍ  چُھو  (گُزر  بسرکٔرِتھ)  فٲیدٕہ  تُلُن۔"
  },
  {
    "verse_id": 37,
    "translation": "پتہٕ  ہیٚچھۍ  آدمن  (علیہ  السلام)  پننِس  ربّس  نِشہِ  (عاجزی  تہٕ  معٲفی  ہٕنٛدۍ)  کینہہ  کلمات،  پتہٕ  کۆر  اللہ  تعالیٰ  ہن  تِہُنٛد  ‏توبہٕ  قبول،  بے  شک  چُھ  سُے  تھَدِ  پایُک  توبہٕ  قبول  کرن  وول  مہربان۔"
  },
  {
    "verse_id": 38,
    "translation": "اَسہِ  فرموو،  تۆہۍ  سٲری  ؤسِو  جنّتہٕ  منٛزٕ  بۅن،  پتہٕ  اگر  تۅہیہِ  نِشہِ  میانہِ  طرفہٕ  کانٛہہ  ہدایت  واتہِ،  تیٚلہِ  یُس  تہِ  میانہِ  ہدایتٕچ  ‏پٲروی  کرِ،  نہ  آسہِ  تِمن  پیٚٹھ  کانٛہہ  خوف  (طٲری)  تہٕ  نہ  آسن  تِم  غمگین۔"
  },
  {
    "verse_id": 39,
    "translation": "تہٕ  یِم  لُکھ  کفر  کرن  تہٕ  سانیٚن  آیاتن  پھِرن  بُتھ،  تیٚلہِ  آسن  تَمے  جہنمی،  تِم  روزن  اَتھ  منٛز  ہمیشہِ۔"
  },
  {
    "verse_id": 40,
    "translation": "اے  یعقوب  سنٛدیو  اولادو!  میٲنۍ  تِم  انعام  کٔرِویاد  یِم  مے٘  تۅہیہِ  (عطا)  کٔرۍ  تہٕ  تۆہۍ  کٔرِومے٘  (سٍتۍ  کرنہٕ  آمُت)  ‏وعدٕہ  پوٗرٕ،  بہٕ  کرٕ  تۅہیہِ  (سٍتۍ  کرنہٕ  آمُت)  وعدٕہ  پوٗرٕ،  تہٕ  صرف  ٲسِو  مے  یوت  کھۅژان۔"
  },
  {
    "verse_id": 41,
    "translation": "تہٕ  تَتھ  (کتابِہ)  پیٚٹھ  أنِو  ایمان  یۅسہٕ  مے٘  (پننِس  رسول  محمد صلی  اللہ  علیہ  و سلمس  پیٚٹھ)  نٲزل  کٔر  (مٕژچھے٘،  حالانکہ)  یہِ  چھے٘  (اصلاً)  تَمِیُک  تصدیق  کران  یہِ  تۅہیہِ  نِشہِ  چُھ،  تہٕ  تۆہی  مَہ  بٔنِو  سارِوٕے  برونٛہہ  اَمِکۍ  مُنکِر،  تہٕ  میٲنۍ  آیات  مَہ  کٕنِیوٗکھ  ‏‏ (دُنیاکِس)  معمولی  قٍمتس  تہٕ  صرف  روٗزِو  مے  یوت  کھۅژان۔"
  },
  {
    "verse_id": 42,
    "translation": "تہٕ  حقٕچ  مِلاوٹ  مَہ  کٔرِو  بٲطلس  سٍتۍ،  تہٕ  نَہ  مَہ  تھٲوِو  زٲنِتھ  مٲنِتھ  حق  کٔھٹِتھ۔"
  },
  {
    "verse_id": 43,
    "translation": "تہٕ  نماز  تھٲوِو  قٲیِم،  بیٚیہِ  ٲسِو  زکوٰۃ  دِوان  تہٕ  رکوع  کرن  والیٚن  سٍتۍ  (رٔلِتھ)  ٲسِورکوع  کران۔"
  },
  {
    "verse_id": 44,
    "translation": "کیا  تۆہۍ  چِھواباقیَن  لُکن  رٕژِ  کامہِ  ہُندحکم  دِوان  تہٕ  پَنُن  پان  چُھو  مٔشِتھ  گژھان  حالانکہ  تۆہۍ  چِھو  (اللہ  تعالیٰ  سٕنٛز)  ‏کتاب  (تہِ)  پران،  کیا  تۆ  ہۍ  چِھو  نا  عقلہِ  کٲم  ہیٚوان؟"
  },
  {
    "verse_id": 45,
    "translation": "بیٚیہِ  منٛگو  صبرٕ  سٍتۍ  تہٕ  نمازِ  سٍتۍ  (اللہ  تعالیٰ  ہَس)  مدد،  تہٕ  پٔزۍپٲٹھۍ  چُھ  یہِ  گۆب  مگر  (تِمن)  عٲجزی  کرن  والیٚن  پیٚٹھ  نہٕ  ‏‏ (ہرگز)،  (یہِندۍ  دل  اللہ  تعالیٰ  سٕنٛدِ  محبت  سٍتۍ  خستہٕ  تہٕ  تٔمۍ  سٕنٛدِ  خشیت  سٍتۍ  لرزان  چِھ)۔  ‏"
  },
  {
    "verse_id": 46,
    "translation": "(یِم  چِھ  تِم  لُکھ)  یِمن  پَژھ  چھے٘  زِ  تِم  چِھ  پَننِس  ربّس  سٍتۍ  ملاقات  کرن  وٲلۍ  تہٕ  تِم  چِھ  تٔسۍ  کُن  واپس  گژَھن  وٲلۍ۔"
  },
  {
    "verse_id": 47,
    "translation": "اے  اولادِ  یعقوب!  میٲنۍ  تِم  انعام  کٔرِویاد  یِم  مے٘  توہیہِ  پیٚٹھ  کٔرۍ،  بیٚیہِ  یہِ  زِمے٘  دِژمَو  تۅہیہِ  (تَتھ  زمانس  منٛز)  تمام  ‏لُکن  پیٚٹھ  فضیلت۔"
  },
  {
    "verse_id": 48,
    "translation": "تہٕ  تَتھ  دۅہس  کھۆژِو  ییٚمہِ  دۅہ  نہٕ  کانٛہہ  نفس  (یعنی  انسان)  بیٚیہِ  کٲنسہِ  ہٕندِ  طرفہٕ  کینہہ  بدلہٕ  ہیٚکہِ  دِتھ،  تہٕ  نَہ  یِیہِ  أمۍ  سٕنٛدِ  ‏طرفہٕ  (کٲنسہِ  تِتِھس  شخصہٕ  سٕنٛز)  کانٛہہ  سفٲرش  قبول  کرنہٕ  (یس  نہٕ  اللہ  تعالیٰ  سُنٛد  اجازت  حٲصل  آسہِ)  تہٕ  نَہ  یِیہِ  أمۍ  سٕنٛدِ  طرفہٕ  ‏‏ (پان  مۅکلاونہٕ  خٲطرٕ)  کانٛہہ  معاوضہٕ  قبول  کرنہٕ،  تہٕ  نَہ  یِیہِ  (اللہ  تعالیٰ  سٕنٛدِس  حکمس  خلاف)  تِمن  کانٛہہ  اِمداد  کرنہٕ۔"
  },
  {
    "verse_id": 49,
    "translation": "تہٕ  (سُہ  وقت  تہِ  کٔرِو  یاد)  ییٚلہِ  اَسہِ  تۅہیہِ  فرعون  سٕنٛدِ  قومہٕ  نِشہِ  نجات  دِیُت  یِم  تۅہیہِ  سیٚٹھاہ  سخت  عذاب  ٲسِو  ‏دِوان،  تُہٕنٛدیٚن  نیٚچویٚن  ٲسۍ  ماران  تہٕ  تُہٕنٛزن  کوریٚن  ٲسۍ  زندٕہ  تھاوان،  تہٕ  اَتھ  منٛز  ٲس  تُہٕنٛدِس  پروردگارٕ  سٕنٛدِ  طرفہٕ  (سخت)  ‏آزمٲیِش۔"
  },
  {
    "verse_id": 50,
    "translation": "تہٕ  ییٚلہِ  اَسہِ  تُہنٛدِ  (بچاونہٕ)  خٲطرٕ  دٔرِیاوس  پھاس  تۯووٗ  پس  کۆراَسہِ  تۅہیہِ  (یِتھہٕ  پٲٹھۍ)  نجات  عطا  تہٕ  اَسہِ  کۆر  (دۆیِمہِ  ‏پاسہٕ)  تُہٕنٛزن  أچھن  برونٛہہ  کنہِ  فرعون  سُنٛد  قوم  غرق۔"
  },
  {
    "verse_id": 51,
    "translation": "تہٕ  (سُہ  وقت  تہِ  کٔرِو  یاد)  ییٚلہِ  اَسہِ  موسیٰ  ہس  (علیہ  السلام)  سٍتۍ  ژتجہن  رٲژن  ہُنٛد  وعدٕہ  اوس  کۆرمُت،  پتہٕ  بنووون  تۅہیہِ  موسیٰ  (علیہ  السلام)  سٕندِ (اعتکاف  کِس  چِلس  اَژنہٕ)  پتہٕ  وۆژھ  (پَنُن)  معبود،  تہٕ  تۆہۍ  ٲسِو  پٔزۍپٲٹھۍ  سیٚٹھاہ  ظٲلم۔"
  },
  {
    "verse_id": 52,
    "translation": "پتہٕ  کۆر  اَسہِ  اَمہِ  پتہٕ  (تہِ)  تۆہیہ  معاف  تاکہ  تۆہۍ  بٔنِو  شکرگزار۔"
  },
  {
    "verse_id": 53,
    "translation": "تہٕ  ییٚلہِ  اَسہِ  موسیٰ  ہس  (علیہ  السلام)  کتاب،  بیٚیہِ  حقس  تہٕ  بٲطلس  منٛز  فرق  کرن  وول  (معجزٕہ)  عطا  کۆر  تاکہ  تۆہۍ  ‏لٔبِو  ہدایتٕچ  وَتھ۔"
  },
  {
    "verse_id": 54,
    "translation": "تہٕ  ییٚلہِ  موسیٰ  ہن  (علیہ  السلام)  پَننِس  قومس  وۆن  اے  میانہِ  قومہٕ!  بے  شک  چُھو  توہیہِ  وۆژھ  (پَنُن  معبود)  ‏بنٲوِتھ  پننیٚن  زُوَن  پیٚٹھ  (بۆڈ)  ظلم  کۆرمُت،  تیٚلہِ  کٔرِو  وۅنۍ  پننِس  پٲدٕ  کرن  وٲلِس  (حقیقی  ربّ)  سٕنٛدِس  دربارس  منٛز  توبہٕ،  لہٰذا  ‏کٔرِیوٗن  (پانہٕ  وٲنۍ)  اکھ  بیاکھ  قتل،  یی (کرُن)  چُھ  تُہٕنٛدِ  خٲطرٕ  تُہٕندِس  پٲدٕ  کرن  وٲلِس  نزدیک  بہترین  (توبہٕ)،  پتہٕ  کۆر  تٔمۍ  تُہُنٛد  توبہٕ  ‏قبول،  پٔزۍ  پٲٹھۍ  چُھ  سُہ  سیٚٹھاہ  بۆڈ  توبہٕ  قبول  کرن  وول  مہربان۔"
  },
  {
    "verse_id": 55,
    "translation": "تہٕ  ییٚلہِ  توہیہِ  وۆنُوٕ،  اے  موسیٰ!  أسۍ  اَنَو  نہٕ  ہرگزتۅہیہِ  پیٚٹھ  ایمان،  یۆت  تام  نہٕ  أسۍ  اللہ  تعالیٰ  بالکل  (أچھن  برونٛہہ  ‏کنہِ)  نٔنۍ  پٲٹھۍ  وُچھون،  (اَتھ  پیٚٹھ)  رٔٹِنَو  تۆہۍ  اکہِ  تۯٹہِ  (یۅسہٕ  تُہٕنٛدِ  موتُک  بٲعث  بنییہِ)  تہٕ  تۆہۍ  روٗدِو  (پانہٕ  یہِ  منظر)  وُچھان۔"
  },
  {
    "verse_id": 56,
    "translation": "پتہٕ  کٔرِو  اَسہِ  تۆہۍ  تُہٕنٛدِ  مرنہٕ  پتہٕ  (نوِسرٕ)  زندٕہ  تاکہ  تۆہۍ  کٔرِو  (سون)  شکر۔"
  },
  {
    "verse_id": 57,
    "translation": "تہٕ  (یاد  کٔرِو)  ییٚلہِ  اَسہِ  تۅہیہِ  پیٚٹھ  (تِیہؔ  وادی  منٛز)  اۆبرُک  سایہِ  کٔرِتھ  تھوو  تہٕ  اَسہِ  کۆر  تۅہیہِ  پیٚٹھ  مَنّ  و  سلوٰی  نٲزل  زِ  ‏تۆہۍ  کھیٚیِو  سانیو  عطا  کرنہٕ  آمتیو  پاک  چیزو  منٛزٕ،  مگر  تِمَو  ہِیۆک  نہٕ  (نافرمٲنی  تہٕ  ناشکری  کٔرِتھ)  اَسہِ  کانٛہہ  نقصان  واتنٲوِتھ،  البتہ  ‏روٗدۍ  پننیٚن  نٕے  نفسن  پیٚٹھ  ظلم  کران۔"
  },
  {
    "verse_id": 58,
    "translation": "تہٕ (یاد  کٔرِو) ییٚلہِ  اَسہِ  فرموو،یَتھ  شہرس  منٛز  گٔژِھو  دٲخل  تہٕ  اَتھ  منٛز  یَپٲرۍ  ییٚژِھو  (تپٲرۍ)  کھیٚیِو  یڈ  بٔرِتھ،  تہٕ (یہِ  زِ  شہر  ‏کہ) دروازٕہ  کِنۍ  أژۍ  زیٚو  سجدٕہ  کران  کران،  تہٕ  یہِ  ونان  پٔکۍزیٚو (اے  سانہِ  ربّہ!أسۍ)  چِھ  (تمام  خطاہن)  معٲفی  منگان،  أسۍ  ‏کرو  (تیٚلہِ)  تُہٕنٛدۍ  (پٔتِم)  خطا  معاف،  تہٕ  (اَمہِ  علاوٕہ)  کَرو  نیکوکارن  مزید  (لطف  وکرم)  عطا۔"
  },
  {
    "verse_id": 59,
    "translation": "پتہٕ  بدلوو  (تِمَو)  ظٲلِمَو  سُہ  قَول  یُس  تِمن  وَننہٕ  اوس  آمُت  بدل  کتھہِ  سٍتۍ،  لہذا  وٲج  اسہِ  (پتہٕ  تِمن)  ظٲلمن  پیٚٹھ  آسمانہٕ  ‏‏ (طاعون  چہِ  شکلہِ  منٛز)  سخت  بلاے،  اَمہِ  وجہ  کِنۍ  زِ  تِم  ٲسۍ  (ہیٚتھٕے)  حکمٕچ  خلاف  ورزی  کران۔"
  },
  {
    "verse_id": 60,
    "translation": "تہٕ  (سُہ  وقت  تہِ  کٔرِو  یاد)  ییٚلہِ  موسیٰ  ہن  (علیہ  السلام)  پننہِ  قومہٕ  خٲطرٕ  آب  مۆنگ،  اَسہِ  فرمووُس،  پَننہِ  عاصہٕ  سٍتۍ  ‏تۯاو  یَتھ  پَلس  ژٔنٛڈ،  پتہٕ  دۯاے  تَمہِ  (پلہٕ) منٛزٕ  باہ  ناگ،  پتہٕ  سپُدیہ  ز  پۯتھ  قبیلن  پۯزنٲوپننہِ  پننہِ  آب  نِنٕچ  جاے  (یعنی  ‏یارٕبل)،  (اَسہِ  فرموو)  اللہ  تعالیٰ  سٕنٛدِ  (عطا  کرنہٕ  آمتہِ)  رزقہٕ  منٛزٕ  کھیٚیِو  تہٕ  چیٚیِوٗ  البتہ  زمینس  منٛز  مَہ  روٗزِو  فساد  تُلان  پھیران۔"
  },
  {
    "verse_id": 61,
    "translation": "‏تہٕ  ییٚلہِ  تۅہیہِ  وۆنُو،  اے  موسیٰ!  أسۍ  ہیٚکَو  نہٕ  صرف  أکِس  کھیٚنس  (یعنی  منّ  و  سلویٰ  ہَس)  پیٚٹھ  ہرگز  صبر  کٔرِتھ،  تیٚلہِ  ‏کٔرِوتۆہۍ  پننِس  ربّس  (سٲنِس  حقس  منٛز)  دُعا  زِ  سُہ  کٔرِن  سانہِ  مۅکھہٕ  زمین  منٛزٕ  وۅپدن  والیو  چیزو  منٛزٕ  ہاکھ،  لٲر،  کٕنٕک،  مۅسُر  تہٕ  ‏گنڈٕ  پٲدٕ،  (موسیٰ  علیہ  السلامن)  فرموون  (پننِس  قومس)،  کیا  تۆہۍ  چِھوٕ  سُہ  چیز  یُس  ؤسۍ  پایہِ  چُھ،  بہتر  چیزٕ  بدلہٕ  منگان؟  ‏‏ (ہرگاہ  تُہٕنز  مرضی  یٔہے  چھے٘  تیٚلہِ)  گٔژِھو  کُنہِ  تہِ  شہرس  منٛز،  (تَتہِ)  آسیو  ضروٗر  تِکینٛژھاہ  دستیاب  یہِ  تۆہۍ  منگان  چِھوٗ  تہٕ  ‏تِمن  پیٚٹھ  آیہِ  خجالت  تہٕ  مۅحتٲجی  بارِ  کھالنہٕ،  تہٕ  تِم  سپٕدۍ  اللہ  تعالیٰ  سٕنٛدِس  غضبس  منٛز  گرفتار،  یہِ  (سَپُد)  اَمہِ  وجہ  کِنۍزِ  تِم  ‏ٲسۍ  اللہ  تعالیٰ  سٕندیٚن  آیاتن  انکار  کران  تہٕ  انبیاہن  ٲسۍ  ناحق  قتل  کران،  تہٕ  یہِ  سَپُد  اَمہِ  وجہ  کِنۍ  تہِ  زِ  تِم  ٲسۍ  نافرمٲنی  کران‏،  بیٚیہِ  ٲسۍ  (ہمیشہ)  حدٕ  نیران۔"
  },
  {
    "verse_id": 62,
    "translation": "بے  شک  یِمَو  لُکو  ایمان  اۆن  تہٕ  یِم  یہوٗدۍ  سپٕدۍ  تہٕ  (یِم)  نصاریٰ  تہٕ  صٲبی  (ٲسۍ  تِمَو  منٛزٕ)  ییٚمۍ  (تہِ)  اللہ  تعالیٰ  ہس  ‏پیٚٹھ  تہٕ  ٲخرت  کس  دۅہس  پیٚٹھ  ایمان  اۆن  تہٕ  بیٚیہِ  کَریٚن  رٕژٕ  عملہٕ،  تیٚلہِ  چُھ  تِہِنٛدِ  خٲطرٕ  تِہِندِس  ربّس  نِشہِ  تِہُنٛد  اجر،  تِمن  پیٚٹھ  نَہ  ‏آسہِ  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 63,
    "translation": "تہٕ  (یاد  کٔرِو)  ییٚلہِ  اَسہِ  تۅہیہِ  پۅختہٕ  عہد  ہیۆتُوٗ  تہٕ  تۅہیہِ  پیٚٹھ  کۆرطوٗر  تھۆد  تُلِتھ  کھڑا،  زِ  یِکینٛژھاہ  اَسہِ  تۅہیہِ  دِیُتمُت  چُھو  تَتھ  روٗزِو  ‏چِیرٕ  تھپھ  کٔرِتھ،تہٕ  یِکینٛژھاہ  اَتھ  (کتابِہ  توراتس)  منٛز  (لیٚکھِتھ)  چُھ،  سُہ  تھٲوِو  یاد  تاکہ  تۆہۍ  بٔنِو  پرہیزگار۔"
  },
  {
    "verse_id": 64,
    "translation": "پتہٕ  پھِرُو  اَمہِ  (عہد  تہٕ  نہیبہٕ)  پتہٕ  تہِ  تۅہیہِ  بُتھ،  وۅنۍ  ہرگاہ  تۅہیہِ  پیٚٹھ  اللہ  تعالیٰ  سُنٛد  فضل  تہٕ  تٔمۍ  سٕنٛز  رحمت  آسِہے  نہٕ،  ‏تیٚلہِ  گٔژِھہِو  پٔزۍ  پٲٹھۍ  تۆہۍ  تباہ۔"
  },
  {
    "verse_id": 65,
    "translation": "تہٕ  (اے  یہوٗدیو!)  تۆہۍ  چِھو  وارٕ  پٲٹھۍ  تِمن  لُکن  متعلق  زانان  یِمَو  تۅہیہِ  منٛزٕ  بٹہٕ  وارِ  (ہٕندین  احکامن  متعلق)  بُتھ  اوس  ‏پُھێرمُت،  پتہٕ  فرموو  اَسہِ  تِمن  زِ  تۆہۍ  بٔنوِلعنت  ملامت  کرنہٕ  آمٕتۍ  پٔنٛزۍ۔"
  },
  {
    "verse_id": 66,
    "translation": "پتہٕ  بنوو  اَسہِ  یہِ  (واقعہ)  تَمہِ  زمانہٕ  خٲطرٕ  تہٕ  تَمہِ  پتہٕ  یِنہٕ  والیٚن  لُکن  خٲطر  (بٲعثِ)  عبرت  تہٕ  پرہیزگارن  خٲطرٕ  (ذریعہ)  ‏نصیحت۔"
  },
  {
    "verse_id": 67,
    "translation": "تہٕ  (سُہ  واقعہٕ  تہِ  کٔرِویاد)  ییٚلہِ  موسیٰ  ہن  (علیہ  السلام)  پننِس  قومس  فرموو  زِپٔزۍپٲٹھۍ  چُھو  تۅہیہِ  اللہ  تعالیٰ  حکم  دِوان  ‏زِ  اَکھ  گاو  کٔرِیوٗن  ذبح،  (تہٕ)  تِمَووۆن،  کیا  تۆہۍچِھو  اَسہِ  سٍتۍ  مسخرِل  کران؟  موسیٰ  ہن  (علیہ  السلام)  فرموو،  بہٕ  چُھس  اللہ  ‏تعالیٰ  سُنٛد  پناہ  منگان  (اَتھ  پیٚٹھ)  زِ  بہٕ  کیا  بنہٕ  جٲہِلَو  منٛزٕ۔"
  },
  {
    "verse_id": 68,
    "translation": "(پتہٕ)  وۆن  تِمَو،  تۆہۍ  کٔرِو  سانہِ  خٲطرٕ  پننِس  ربّس  دُعا  زِ  سُہ  کٔرِن  اَسہِ  پیٚٹھ  واضح  زِ  (سۅ)  گاو  کِژھ  گژِھہ  آسٕنۍ؟  (موسیٰ  علیہ  ‏السلامن)  وۆنکھ،  بے  شک  چُھ  سُہ  فرماوان  زِ  سۅ  گاو  نَہ  گژِھہ  بُڈٕ  آسٕنۍتہٕ  نہ  بالکل  کم  وٲنسہِ  (وَژٕھر)  بلکہ  گژِھہ  آسٕنۍ  درمیٲنی  ‏وٲنسہِ  ہٕنٛز  (مٲو)،  لہٰذا  کٔرِو  وۅنۍ  تعمیل  ییٚمِیُک  تۅہیہِ  حکم  چُھ  آمُت  دِنہٕ۔"
  },
  {
    "verse_id": 69,
    "translation": "تِمَو  وۆن  (بیٚیہِ)،  پننِس  ربّس  منگ  سٲنِس  حقس  منٛز  دُعا،  سُہ  کٔرِن  سانہِ  خٲطرٕواضح  زِ  تٔمۍ  سُنٛد  رنگ  کِیُتھ  گژِھہ  آسُن؟  ‏‏ (موسیٰ  علیہ  السلامن)  ۆنکھ،  سُہ  چُھ  فرماوان  زِ  سۅ  گاوگژِھہ  لیٚدرِ  رنگٕچ  آسٕنۍ،  تٔمۍسٕنٛز  رنگت  گژِھہ  نَپہٕ  نَپہٕ  کروٕنۍ  آسٕنۍ  (تِژھ  خۅش  ‏کروٕنۍ  گژِھہ  آسٕنۍزِ)  وُچھن  والیٚن  گژھ  سیٚٹھاہ  مٲرۍمٔنٛزباسٕنۍ۔"
  },
  {
    "verse_id": 70,
    "translation": "تِمَووۆن  (وۅنۍ)،  تۆہۍ  کٔرِو  سانہِ  خٲطرٕ  پننِس  ربّس  درخواست  زِ  سُہ  کٔرِن  اَسہِ  پیٚٹھ  واضح  زِ  سۅ  کۅسہٕ  گاو  چھے٘؟  (تِکیازِ)  اَسہِ  ‏پیٚٹھ  بنییہِ  گاو  شکہٕ  لد،  تہٕ  پٔزۍپٲٹھۍ  ہرگاہ  اللہ  تعالیٰ  ہَن  یۆژھ  تیٚلہِ  بنَو  ٲسۍ  ضرورہدایت  لبن  وٲلۍ۔"
  },
  {
    "verse_id": 71,
    "translation": "(موسیٰ  علیہ  السلامن  وۆنکھ)،  اللہ  تعالیٰ  چُھ  فرماوان  (سۅ  گژِھہ  نہٕ  کانٛہہ  ؤسۍ  پایہِ  گاو  آسٕنۍبلکہ)  یقیناگژِھ  تِژھ  ‏‏ (تھَدِ  پایِچ)  گاوآسٕنۍیَس  نَہ  آسہِ  زمینس  منٛزوانہِ  لاگنٕچ  محنت  یِوان  کرناونہٕ،  تہٕ  نَہ  آسہِ  زمینس  سگہٕ  وان،  بالکل  گژِھہ  ‏صحت  مند  آسٕنۍ،تس  گژِھہ  نہٕ  کانٛہہ  داغ  ٹیۆک  تہِ  آسُن،  تِمَو  وۆن  وۅنۍ  أنۍوُ  تۅہیہِ  صحیح  کتھ،  پتہٕ  کٔر  تِمَو  سۅ  ذبح،  حالانکہ  اوس  ‏نہٕ  باسان  زِ  تِم  چِھ  تس  ذبح  کران۔"
  },
  {
    "verse_id": 72,
    "translation": "تہٕ  ییٚلہِ  ژے٘  اکھ  شخص  قتل  کۆرتھن،  پتہٕ  لٔگِو  تۆہۍپانہٕ  وٲنۍ  اَتھ  (اِلزامس)  منٛزژُونہِ  تہٕ  اللہ  تعالیٰ  اوس  (سۅ  کتھ)  ظٲہر  ‏کرن  وول  یہِ  تۆہۍ  کھٔٹِتھ  ٲسۍوٕ  تھاوان۔"
  },
  {
    "verse_id": 73,
    "translation": "پتہٕ  دِیُت  اَسہِ  حکم  زِأمِس  (مۅردس)  دِیِوأمۍسندِ  (یعنی  امس  گٲو  ہنٛد)  اکہِ  ٹُکرٕسٍتۍ  ژٔنڈ،  یِتھے  پٲٹھۍ  چُھ  اللہ  تعالیٰ  ‏مۅردن  کران  زندٕہ  (یا  کرِقیامت  کہ  دۅہ  مۅردن  زندٕہ)  تہٕ  تۅہیہِ  چُھو  پننہِ  نشٲنیہِ  ہاوان  تاکہ  تۆہۍ  ہیٚیِو  عقلہِ  تہٕ  شعوٗرس  کٲم۔"
  },
  {
    "verse_id": 74,
    "translation": "پتہٕ  گٔے  اَمہِ  پتہٕ  (تہِ)  تُہٕنٛدۍ  دل  سخت،  چنانچہ  چِھ  تِم  (سختی  منٛز)  کنیٚن  ہِوۍ  (گٔمٕتۍ)،  نَتہٕ  تِہِندِ  کھۅتہٕ  تہِ  سخت  (اَمہِ  ‏موجوٗب  زِ)  بے  شک  چھے٘  کنیٚن  منٛزکینہہ  تِژٕھہ  (کنہِ)  تہِ،  یِمَو  منٛزٕ  کۅلہٕ  چھے٘  نیران،  تہٕ  پٔزۍپٲٹھۍچھے٘  یِمن  منٛز  کینہہ  تِمہٕ  ‏‏ (کنہِ)  تہِ  یِمہٕ  پھٹان  چھے٘،  پتہٕ  چُھ  تِمَو  منٛزٕ  آب  وُزان،  تہٕ  بے  شک  چھے٘  یِمَو  منٛزٕ  کینہہ  تِژٕھہ  تہِ  یِمہٕ  اللہ  تعالیٰ  سٕنٛدِ  خوف  سٍتۍ  ‏ؤسۍچھے٘  پیٚوان،  (افسوٗس!تُہٕندیٚن  دِلن  منٛز  روٗزنہٕ  اَمہِ  اَنمانہٕ  نرمی،  انکسٲری  تہٕ  عٲجزی  تہِ)  تہٕ  اللہ  تعالیٰ  چُھنہٕ  تُہٕنزو  کامیٚو  ‏نِشہِ  بے  خبر  کینہہ۔"
  },
  {
    "verse_id": 75,
    "translation": "(اے  مسلمانو!)  کیا  تۆہۍ  چِھوٕ  یہِ  توقع  تھاوان  زِ  تِم  (یہوٗدۍ)  کیا  کرن  تۅہیہِ  پیٚٹھ  پَژھ،  ییٚلہِ  زن  تِمَو  منٛزٕ  اَکہِ  چھۅکہِ  ‏ہٕندۍلوٗکھ  تِتھۍ  (تہِ)  ٲسۍ  زِ  اللہ  تعالیٰ  سُنٛد  کلام  (تورات)  ٲسۍ  بوزان،  پتہٕ  ٲسۍ  اَتھ  سمجھنہٕ  پتہٕ  (پانے)  بدلاوان،  ییٚلہِ  زَن  تِم  ‏وارٕ  پٲٹھۍ  ٲسۍ  زانان  (زِ  حقیقت  کیا  چھے٘  تہٕ  تِم  کیا  چِھ  کران)۔  ‏"
  },
  {
    "verse_id": 76,
    "translation": "‏تہٕ  (تِہُنٛد  حال  چُھ  یہِ  سپُدمُت  زِ)  ییٚلہِ  اہلِ  ایمانن  چِھ  سمکھان  (ادِٕ)  ونان  چھ،  اَسہِ  چُھ  (تُہٕندۍپٲٹھۍ  حضرت  محمدصلی  ‏اللہ  علیہ  وسلمس  پیٹھ)  ایمان  اۆنمُت  تہٕ  ییٚلہِ  پانہٕ  وٲنۍ  اَکھ  أکِس  سٍتۍ  خلوَکھ  آسان  چِھ  (تہٕ)  ونان  چِھ،  کیا  تۆہۍ  چِھوٕ  یِمن  ‏‏ (مسلمانن  نبی  آخر  الزمان  صلی  اللہ  علیہ  وسلمن  ہٕندِس  رسالتس  تہٕ  شانس  متعلق)  تِمہٕ  کتھہٕ  بیان  کران  یِمہٕ  اللہ  تعالیٰ  ‏ہن  تۅہیہِ  پیٚٹھ  (تورات  کہ  ذریعہ)  ظٲہر  چھے٘  کرِمَژٕ  تاکہ  اَمہِ  سٍتۍ  کرن  تِم  تُہٕنٛدِس  ربّ  سٕنٛدِس  دربارس  منٛز  تۅہیہِ  پیٚٹھ  حُجت  ‏قٲیِم،  کیا  تۅہیہِ  چھَونا  (ییٖژاہ)  عقل  (تہِ)؟"
  },
  {
    "verse_id": 77,
    "translation": "کیا  تِمن  چھَنا  پَے  زِ  اللہ  تعالیٰ  چُھ  تہِ  سورُے  زانان  یِکینٛژھاہ  تِم  کٔھٹِتھ  چِھ  تھاوان  تہٕ  یِکینٛژھاہ  تِم  نۆن  چِھ  کڑان۔"
  },
  {
    "verse_id": 78,
    "translation": "تہٕ  تِمن  (یہوٗدیٚن)  منٛز  چِھ  (کینہہ)  اَن  پڑھ  (تہِ)  یِمن  (بوزمَژَو  اَپزیو  اُمیدَو  وَرٲے)  کتابہ  ہُنٛد  (معنی  تہٕ  مفہوٗمُک)  ‏کانٛہہ  علمٕے  چُھنہٕ،  تِم  چِھ  (کتابِہ)  صرف  زیوِ  سٍتۍ  پَرُن  زانان،  یِم  لُکھ  چِھ  محض  وہم  و  گُمانس  منٛز  روزان۔"
  },
  {
    "verse_id": 79,
    "translation": "لہٰذا  چھے٘  تِتھیٚن  لُکن  خٲطرٕ  سیٚٹھاہ  بٔڑ  خرٲبی  یِم  پننیوے  اَتھَو  کتاب  چِھ  لیٚکھان،  پتہٕ  چِھ  ونان  زِ  یہِ  چھے٘  اللہ  تعالیٰ  سٕنٛدِ  ‏طرفہٕ  تاکہ  اَمہِ  بدلہٕ  کماون  کینہہ  قلیل  قٍمت،  لہٰذا  چھے٘  تِہِنٛدِ  خٲطرٕ  اَمہِ  (کتابِہ  ہٕنٛدِ  وجہ)  کِنۍہلاکت  یۅسہٕ  تِہٕندیو  اَتھَولیکھنہ  ‏آیہ،  تہٕ  اَمہِ  (معاوضہ  کہ  وجہ)  کِنۍ  چھے٘  تبٲہی  ےیس  تِم  کماوان  چِھ۔"
  },
  {
    "verse_id": 80,
    "translation": "تہٕ  تِم  (یہوٗدۍ)  چِھ  (یِتہِ)  ونان  زِ  اَسہِ  لاگہِ  نہٕ  (جہنمُک)  نارہرگز  تہ  اتھہٕ،  سواے  گٔرنٛز  ہٕنٛدین  کینٛژھن  دۅہن،  تۆہۍ  ‏پٕۯژھۍتَو  (تِمن)  کیا  تۅہیہِ  چُھوٕ  اللہ  تعالیٰ  ہس  کانٛہہ  (یُتھ)  وعدٕہ  ہیۆتمُت؟  تیٚلہِ  کرِ  نہٕ  سُہ  پننِس  وعدس  خلاف  ہرگز،  کِنہٕ  تۆہۍ  ‏چِھو  اللہ  تعالیٰ  ہس  پیٚٹھ  بٔلۍ  (سُہ)  بہتان  کھالان  یُس  تۆہۍ  پانہٕ  تہِ  چِھو  نہٕ  زانان۔"
  },
  {
    "verse_id": 81,
    "translation": "آ،  پٔزۍپٲٹھۍییٚمۍ  بُرٲیی  پانہٕ  نٲو  تہٕ  تس  کۆرتٔمۍ  سٕنٛدیو  گناہَو  پۯتھ  اَندٕ  گیراوٗ  تیٚلہِ  چِھ  تِمے  لُکھ  جہنمی،  تِم  چِھ  تَتھ  منٛز  ہمیشہ  روزن  ‏وٲلۍ۔"
  },
  {
    "verse_id": 82,
    "translation": "تہٕ  یِمَو  لُکو  ایمان  اۆن  تہٕ  پتہٕ  کرِ  (تِمَو)  نیک  عملہٕ،  تیٚلہِ  چِھ  تِمے  لُکھ  جنتی  تہٕ  تِم  چِھ  تتھ  منٛز  ہمیشہ  روزن  وٲلۍ۔"
  },
  {
    "verse_id": 83,
    "translation": "تہٕ  (یادکٔرِو)  ییٚلہِ  اَسہِ  یعقوب  سٕندیٚن  اولادن  پۅختہٕ  وعدٕہ  ہیۆت  زِ  اللہ  تعالیٰ  ہس  ورٲے  کٔرۍزیٚو  نہٕ  (بیٚیہِ  کٲنسہِ  ہٕنٛز)  ‏عبادت،  تہٕ  مٲلِس  ماجہِ  سٍتۍ  کٔرۍزیٚو  رُت  سلوک،  تہٕ  ٲشناون،  یتیمن  تہٕ  محتاجن  سٍتۍ  تہِ  (ورتٲوِزیٚو  رٕژر)  تہٕ  عام  لُکن  (تہِ)  ؤنۍ  ‏زیٚو  (نرمی  سان  تہٕ  خۅش  خُلقی  سان)  نیکی  ہٕنٛز  کتھ،  بیٚیہِ  تھٲوِزیٚو  نماز  قٲیِم  تہٕ  زکوٰۃ  روٗزۍزیٚودِوان،  پتہٕ  سپٕدۍ  تۅہیہِ  منٛزٕکینٛژھو  لُکو  ‏وَرٲے  سٲری  (اَمہِ  عہدٕ  نِشہِ)  بُتھۍپھِرۍ  تہٕ  تۆہۍ  چِھو  (حق  نِشہِ)  ہِراسَے  کرن  وٲلۍ۔"
  },
  {
    "verse_id": 84,
    "translation": "تہٕ  ییٚلہِ  اَسہِ  تۅہیہِ  (یہِ)  پۅختہٕ  وعدٕہ  (تہِ)  ہیۆتُو  زِ  تۆہۍکٔرِو  نہٕ  (پانہٕ  وٲنۍ)  اکھ  أکۍ  سٕنٛز  خون  ریزی،  تہٕ  نہ  کٔرِیوٗکھ  پننٕۍ  لُکھ  (پننیو  ‏گھرو  تہٕ  بستیومنٛزٕ  کٔڑِتھ)  جلاوطن،  پتہٕ  کۆرُو  تۅہیہِ  (اَمہِ  کتھہِ  ہُند)  اقرار،  تہٕ  تۆہۍ  چِھو  (اَمِچ)  گوٲہی  (تہِ)  دِوان۔"
  },
  {
    "verse_id": 85,
    "translation": "پتہٕ  چِھو  تۆہی  تِم  لُکھ  زِ  پننٕۍ  چھووکھ  قتل  کران،  تہٕ  پننُے  اَکھ  دۆر  چھوون  تِہِندِ  وطنہٕ  منٛزٕ  کٔڑِتھ  ژٕھنان،  تہٕ  (مزید  یہِ  زِ)  تِمن  ‏خلاف  چِھو  گناہ  تہٕ  زیادتی  سان  (تِہِندیٚن  دشمنن)  مددتہِ  کران،  تہٕ  اگر  تِم  قٍدۍ  بٔنتِھ  تۅہیہِ  نِشہِ  یِن،  تیٚلہِ  چِھو  تِہُنٛد  فدیہِ  دِتھ  ‏تِم  یَلہٕ  تۯاوناوان  (تاکہ  تِم  روزن  تُہٕنٛدۍ  احسان  مند)  ییٚلہِ  زن  تِم  پننہِ  وطنہٕ  منٛزٕ  کٔڑِتھ  ژٕھنٕنۍ  تہِ  تۅہیہِ  پیٚٹھ  حرام  اوس  کرنہٕ  ‏آمُت،  کیا  تۆہۍ  چِھوٕ  کتابِہ  ہٕنٛدیٚن  کینٛژھن  حِصن  پیٚٹھ  ایمان  اَنان  تہٕ  کینٛژھن  چِھو  انکار  کران؟  لہٰذا،  یُس  شخص  تۅہیہِ  منٛزٕ  یہِ  ‏کرِتٔمۍ  سُنٛد  سزا  کیاہیٚکہِ  اَمہِ  ورٲے  ٲسِتھ  زِ  دُنیاچہِ  زندگی  منٛز  آسیٚس  ذلّت  (تہٕ  رُسوٲیی)،  تہٕ  قیامت  کہ  دۅہ  (تہِ)  ین  (یِتھۍ  ‏لُکھ)  سخت  ترین  عذابس  کُن  واپس  پِھرنہٕ،  تہٕ  اللہ  تعالیٰ  چُھنہٕ  تُہٕنزو  کامیٚونِشہِ  بے  خبر  کینہہ۔"
  },
  {
    "verse_id": 86,
    "translation": "یِمَے  چِھ  تِم  لُکھ  یِمو  ٲخرت  بدلہٕ  دُنیاہٕچ  زندگی  مٔلۍ  چھے٘  ہِیٔژمٕژ،  لہٰذا،  نَہ  ییہ  ےیہُند  عذاب  لۆژراونہٕ،  تہٕ  نَہ  یِیہِ  ‏یمن  مدد  کرنہٕ۔"
  },
  {
    "verse_id": 87,
    "translation": "تہٕ  بے  شک  کٔر  اَسہِ  موسیٰ  ہس  (علیہ  السلام)  کتاب  (تورات)  عطا  تہٕ  تِمن  پتہٕ  سوٗزۍ  اَسہِ  پیۆٹھُس  پیٚٹھ  (واریاہ)  ‏پیغمبر،  تہٕ  اَسہِ  کرِمریم  (علیہا  السلام)  سٕنٛدِس  فرزند  عیسیٰ  ہس  (علیہ  السلامس  تہِ)  روشن  نِشٲنِیہِ  عطا،  تہٕ  اَسہِ  کۆر  پاک  روح  ‏سٕنٛدِ  ذریعہ  تِہُنٛد  تٲئید  (تہٕ  مدد)،  تیٚلہِ  کیا  (سَپُد)  ییٚلہِ  تہِ  کٲنسہِ  پیغمبرن  تۅہیہِ  نِشہِ  تِم  (احکام)  واتنٲوۍ  یِمن  تُہٕنٛدۍ  نفس  پسند  ٲسۍ  ‏نہٕ  کران  تہٕ  تۅہیہِ  کٔرٕو  (أتی)  ہٹ  دھرمی،  تہٕ  کینٛژھن  پھِرُو  تۅہیہِ  بُتھ،  تہٕ  کینہہ  لٲگۍ  ووکھ  قتل  کرٕنۍ۔"
  },
  {
    "verse_id": 88,
    "translation": "تہٕ  یہوٗدیو  وۆن  سانیٚن  دِلن  پیٚٹھ  چھے٘  غِلافہٕ،  (یہِ  کتھ  چھَنہٕ)  بلکہ  تِہِندِ  کفرٕ  کِنۍ  چِھ  اللہ  تعالیٰ ہن  تِمن  پیٚٹھ  لعنت  کرمٕژ،  ‏اَوے  چُھ  تِمن  سیٚٹھاہ  کم  ایمان۔"
  },
  {
    "verse_id": 89,
    "translation": "تہٕ  ییٚلہِ  تِمن  نِشہِ  اللہ  تعالیٰ  سٕنٛدِ  طرفہٕ  سۅ  کتاب  (قرآن)  آیہِ،  یۅسہٕ  تَتھ  کتابِہ  (توراتس  اصلاً)  تصدیق  کرن  واجِنۍ  چھے٘  ‏یۅسہٕ  تِمن  نِشہِ  موجود  ٲس،  حالانکہ  اَمہِ  برونٛہہ  ٲسۍ  تِم  پانہٕ  (نبی  آخرالزمان  صلی  اللہ  علیہ  وسلمن  ہنٛدِ  تہٕ  تِمن  پیٚٹھ  نٲزل  ‏سپدن  واجِنۍ  کتاب  قرآن  کہ  وسیلہٕ)  کٲفرن  پیٚٹھ  فتح  یٲبی  (ہٕنٛدۍدُعا)  منگان،  پتہٕ  ییٚلہِ  تِمن  نِشہِ  سُے  نبی  (حضرت  ‏محمدصلی  اللہ  علیہ  وسلم،  پانس  پیٚٹھ  نٲزل  سپدن  واجِنۍ  کتاب  قرآن  ہیٚتھ)  تشریف  آور  سپُد  ییٚمِس  تِم  (گۅڈے)  پۯزناوان  ‏ٲسۍ،  پتہٕ  کۆرکھ  تمۍ  سے  انکار،  لہٰذا  چھے٘  (یِتھیٚن  زٲنِتھ  مٲنِتھ)  انکار  کرن  والیٚن  پیٚٹھ  اللہ  تعالیٰ  سٕنٛز  لعنت۔"
  },
  {
    "verse_id": 90,
    "translation": "تِمَو  کِیُتھ  خراب  سودا  کۆر  پننیٚن  نفسن  ہُنٛدزِ  اللہ  تعالیٰ  سٕنٛزِ  نٲزل  کرنہٕ  آمژِ  کتابِہ  چِھ  انکار  کران،  محض  اَتھ  حسدس  منٛز  زِ  اللہ  ‏تعالیٰ  چُھ  پننہِ  فضل  سٍتۍ  پننیو  بندو  منٛزٕ،  یَس  پیٚٹھ  یَژھان  چُھ  تس  پیٚٹھ  (وحی)  نٲزل  فرماوان،  لہٰذا،  سپٕدۍ  تِم  حقدارزِ  تِمن  گژِھہ  ‏یُن  غضبس  پیٚٹھ  غضب  کرنہٕ،  تہٕ  کٲفرن  خٲطرٕ  چُھ  ذلّت  وول  عذاب۔  ‏"
  },
  {
    "verse_id": 91,
    "translation": "تہٕ  ییٚلہِ  تِمن  وَننہٕ  چُھ  یِوان  تَتھ  (کتابِہ)  پیٚٹھ  أنِو  ایمان  یۅسہٕ  اللہ  تعالیٰ  ہن  (وۅنۍ)  نٲزل  چھے٘  کٔرمٕژ  (تیٚلہِ)  چِھ  ونان  اَسہِ  ‏چُھ  صرف  تَتھ  (کتابِہ)  پیٚٹھ  ایمان  یۅسہٕ  اَسہِ  پیٚٹھ  آیہِ  نٲزل  کرنہٕ،  تہٕ  یہِ  اَمہِ  علاوٕہ  چُھ  تَتھ  چِھ  تِم  انکار  کران،  حالانکہ  سُہ  (قرآن  ‏تہِ)  چُھ  حق  (تہٕ)  تَتھ  (کتابِہ  تہِ)  چُھ  تصدیق  کران  یۅسہٕ  تِمن  نِشہِ  چھے٘،  تۆہۍ  پٕۯژھۍ  تَو  (تِمن)  زِ  تیٚلہِ  کیازِ  چِھو  تۆہۍ  اَمہِ  برونٛہہ  ‏انبیا  قتل  کران  روٗدِمٕتۍ  اگر  تۆہۍ  (پٔزۍپٲٹھۍ  پننی  کتابِہ  پیٚٹھ)  ایمان  چِھو  تھاوان؟"
  },
  {
    "verse_id": 92,
    "translation": "تہٕ  (صورت  حال  چُھ  یہِ  زِ)  تۅہیہِ  نِشہِ  آے  (پانہٕ)  موسیٰ  (علیہ  السلام)  ٹاکارٕہ  نشٲنِیہِ  ہیٚتھ،  پتہٕ  بنووون  تۅہیہِ  تِمن  پٔتۍ  ‏کِنۍوۆژھ  پَنُن  معبود،  تہٕ  توہۍ  چِھوٕے  (حقیقتس  منٛز)  ظٲلِم۔"
  },
  {
    "verse_id": 93,
    "translation": "تہٕ  ییٚلہِ  اَسہِ  تۅہیہِ  پۅختہٕ  عہد  ہیۆتُو  تہٕ  اَسہِ  کۆر  طوٗر  تھۆدتُلِتھ  تۅہیہِ  پیٚٹھ  کھڑا  (یہِ  فرمٲوِتھ  زِ)  سۅ  (کتاب)  رٔٹِو  مضبوطی  سان  ‏تھپھ  کٔرِتھ  یۅسہٕ  اَسہِ  تۅہیہِ  عطا  چھے٘  کٔرمٕژ  تہٕ  (سون  حکم)  بوٗزِوٗ  پتہٕ  وۆن  (تُہٕندیو  زٕٹھیو)،  اَسہِ  بوٗزمگر  مون  نہٕ  کینہہ،  تہٕ  تِہِندیٚن  ‏دِلن  منٛز  اوس  تِہِندِ  کُفرٕ  کِنۍ  ؤژھۍ  سُنٛد  محبت  بساونہٕ  آمُت،  (اے  ٹاٹھہِ!یِمن)  ؤنِوٗیِمہٕ  کتھہٕ  چھے٘  (سخ)  خراب  یُہُنٛد  حکم  تۅہیہِ  تُہُنٛد  (نام  نہاد)  ایمان  چُھو  دِوان  اگر  (تۅہۍِ  پٔزۍپٲٹھۍ  تِمن  پیٚٹھ)  ایمان  چِھو  تھاوان۔"
  },
  {
    "verse_id": 94,
    "translation": "تۆہۍ  فرمٲوِو،  اگر  ٲخرتُک  گھرٕ  اللہ  تعالیٰ  ہس  نزدیک  صرف  تُہٕندی  مۅکھہٕ  مخصوص  چُھ  باقی  لُکن  خٲطرٕ  چُھنہٕ،  تیٚلہِ  کٔرِو  ‏‏ (کھۅژنہٕ  ورٲے)  تۆہۍ  موتُک  تمنا،  ہرگاہ  تۆہۍ  (پننِس  خیالس  منٛز)  پٔزۍیٲرۍ  چِھو۔"
  },
  {
    "verse_id": 95,
    "translation": "تِم  کرن  نہٕ  ہرگز  تہِ  زانٛہہ  تَمِیُک  تمنا  تِمن  گناہن  (تہٕ  ظُلمن)  ہٕنٛدِ  بٲعث،  یِم  تِہٕندیو  اَتھو  چِھ  برونٛہہ  کُن  سوٗزِمٕتۍ  (یا  ‏چِھکھ  گۅڈٕ  کٔرِمٕتۍ)  تہٕ  اللہ  تعالیٰ  چُھ  ظٲلمن  وارٕ  پٲٹھۍ  زانان۔"
  },
  {
    "verse_id": 96,
    "translation": "تۆہۍ  لٔبِیوٗکھ  تِم  پزۍ  پٲٹھۍ  سارِوٕے  لُکو  کھۅتہٕ  زیادٕہ  زندٕہ  روزنہٕ  کِس  طمہس  منٛز  مبتلا،  تہٕ  (اَتھ  حدس  تام  زِ)  مشرکو  کھۅتہٕ  تہِ  ‏زیادٕہ،تِمَو  منٛزٕ  چُھ  پۯتھ  کانٛہہ  یژھان  زِ  کاش  تس  گٔژھ  ساس  ؤری  وٲنٛس  آسٕنۍ،  اگر  تٔمِس  تیٖژ  وٲنٛس  حٲصل  گژِھہ  تہِ،  توتہِ  ‏ہیٚکہِ  نہٕ  یہِ  تٔمِس  عذاب  نِشہِ  بچاوَن  واجِنۍ  ٲسِتھ،  تہٕ  اللہ  تعالیٰ  چُھ  تِہِندۍ  اعمال  وارٕ  پٲٹھۍ  وُچھان۔"
  },
  {
    "verse_id": 97,
    "translation": "تۆہۍ  فرمٲوِو  یُس  شخص  جبریل  سُند  دشمن  چُھ  (سُہ  چُھ  ظلم  کران)  تِکیازِتٔمۍ  چُھ  یہِ  (قرآن)  تُہٕندِس  دِلس  پیٚٹھ  اللہ  تعالیٰ  ‏سٕنٛدِ  حکمہٕ  وولمُت  (یُس)  پانس  بُروٗنٹھمیٚن  (کتابن)  ہٕنٛز  تصدیق  کرن  وول  چُھ  تہٕ  مومنن  خٲطرٕ  چُھ  (سراسر)  ہدایت  تہٕ  خۅش  ‏خبر۔"
  },
  {
    "verse_id": 98,
    "translation": "یُس  شخص  اللہ  تعالیٰ  سُنٛد،  تہٕ  تٔمۍ  سٕندیٚن  فرشتن  ہُنٛد،  تہٕ  تٔمۍ  سٕندیٚن  رسولن  ہُنٛد،  تہٕ  جبریل  سُنٛد  تہٕ  میکاییل  سُنٛد  دشمن  ‏سَپُد،  تیٚلہِ  چُھ  پٔزۍ  پٲٹھۍ  اللہ  تعالیٰ  (تہِ  تِمن)  کٲفرن  ہُنٛد  دشمن۔"
  },
  {
    "verse_id": 99,
    "translation": "تہٕ  بے  شک  چھے٘  اَسہِ  تۅہیہِ  کُن  ٹاکارٕنشٲنیہِ  نٲزل  کرِمَژٕ  تہٕ  یِمن  (نِشٲنِیَن)  ہیٚکہِ  نہٕ  نافرمانَو  وَرٲے  بیٚیہِ  کانٛہہ  ‏انکار  کٔرِتھ۔"
  },
  {
    "verse_id": 100,
    "translation": "تہٕ  کیا  (یہِ  چھَنا  کتھ  زِ)  ییٚلہِ  تہِ  تِمَو  کانٛہہ  عہد  کۆر،  پتہٕ  ژُھن  سُہ  (عہد)  تِمَو  منٛزٕ  أکۍ  دٔرۍ  پھُٹرٲوِتھ،  بلکہ  چُھنہٕ  تِمَو  منٛزٕ  اکثرن  ‏ایمانٕے۔"
  },
  {
    "verse_id": 101,
    "translation": "تہٕ  (یِتھے  پٲٹھۍ)  ییٚلہِ  تِمن  نِشہِ  اللہ  تعالیٰ  سٕندِ  طرفہٕ  رسول  (حضرت  محمدصلی  اللہ  علیہ  وسلم)  آے  یِم  تَتھ  کتابِہ  ‏‏ (اصلاً)  تصدیق  کرن  وٲلۍ  چِھ  یۅسہٕ  تِمن  نِشہِ  (گۅڈے)  موجود  ٲس،  تہٕ  (تِموٕے)  اہلِ  کتابَو  منٛزٕ  تٕۯٲو  أکۍ  دٔرۍاللہ  تعالیٰ  سٕنٛز  ‏‏ (سۅے)  کتاب  (تورات)  پسِ  پُشت،  زَنتہٕ  تِم  (تَتھ)  زانانٕے  چِھنہٕ  (حالانکہ  تٔمی  توراتن  ٲس  تِمن  نبی  آخرالزمان  ‏حضرت  محمدصلی  اللہ  علیہ  وسلمن  ہٕنٛزِ  تشریف  آوری  ہٕنٛز  خبر  دِژمٕژ)۔"
  },
  {
    "verse_id": 102,
    "translation": "‏امہِ  علاوہ  ٲسۍ  تِم  (یہوٗدۍ)  تمہِ  بہتانٕچ  تہِ  پٲروی  کران  یُس  شیطانو  سلیمان  (علیہ  السلام)  سٕنٛدِ  سلطنت  کہِ  حوالہٕ  ‏پانے  بنومُت  اوس،  حالانکہ  سلیمانن  (علیہ  السلام)  اوس  نہٕ  (کانٛہہ)  کفر  کۆرمُت  بلکہ  اوس  کفر  شیطانَو  کۆرمُت۔  تِم  ‏ٲسۍ  لُکن  جود  ہیٚچھناوان،  تہٕ  یہِ  (جادُیک  علم)  اوس  نہٕ  بابُل  کس  شہرس  منٛزہاروٗت  تہٕ  ماروٗت  (نٲوۍ)  دۅن  ‏فرشتن  پیٚٹھ  سوزنہٕ  آمُت  تہٕ  نہ  ٲسۍتِم  دۅشوے  گۅڈے  نہیبہٕ  کرنہ  بغیر  کٲنسہِ  کینہہ  ہیٚچھناوان،  (اتھ  حدس  تام  زِ  تِم  ‏ٲسۍ  ونان)  زِ  ٲسۍ  چِھ  محض  آزمٲیِش  (خٲطرٕ)،  لہٰذامَہ  بٔنِوتۆہۍ  (اَتھ  پیٚٹھ  اعتقاد  تھٲوِتھ)  کٲفر،  اَمہِ  باوجود  ٲسۍ  تِم  (یہوٗدۍ)  تِمن  ‏دۅشوٕنۍ  نِشہِ  تِہ  (مٲتھٕر)  ہیٚچھان  ییٚمہِ  سٍتۍ  خاندارس  تہٕ  تٔمۍ  سٕنٛزِخاندارِنہِ  درمیان  پھاس  ٲسۍتۯاوان،  حالانکہ  تِم  ہیٚکہن  نہٕ  ‏اَمہِ  سٍتۍ  کٲنسہِ  تہِ  نقصان  واتنٲوِتھ  مگر  اللہ  تعالیٰ  سٕنٛدِی  حکمہٕ،  تہٕ  یِم  لُکھ  ٲسۍ  تمن  نِش  تِمے  چیز  ہیٚچھان  یِم  یہِندِ  خٲطرٕ  نقصان  ‏واتناون  وٲلۍ  ٲسۍ  تہٕ  یِمن  ٲسۍ  نہٕ  نفع  واتناوان،  تہٕ  یِمن  اوس  پٔزۍ  پٲٹھۍ  (یِتہِ)  پَے  زِ  یُس  اکھا  اَمِیک  (یعنی  کُفرُک  ‏یا  جادِیُک)  خریدار  بنیاوٗ  تَس  خٲطرٕ  (آسہِ)  نہٕ  ٲخرتس  منٛزکانٛہہ  حِصہٕ،  تہٕ  سُہ  چُھ  سیٚٹھہٕے  ناکارٕہ  چیزییٚمہِ  بدلہٕ  تِمَوپننۍ  جان  ‏‏ (یعنی  پننۍ  حقیقی  بہتری  تہٕ  ٲخرتٕچ  کامیابی)  کٕنِتھ  ژٕھنۍ،  کاش!  تِم  آسہن  اتھ  (سودا  کِس  حقیقتس)  زانان۔"
  },
  {
    "verse_id": 103,
    "translation": "تہٕ  ہرگاہ  تِم  ایمان  اَنہن  تہٕ  پرہیزگٲری  کرہن  اختیار،  تیٚلہِ  آسِہے  اللہ  تعالیٰ  سٕنٛزِ  بارگاہِ  منٛز  (کم  کاسہٕ)  ثواب  (تہِ  تِمَو  ‏سارِوٕے  چیزو  کھۅتہٕ)  زیادٕہ  بہتر،  کاش!  تِم  آسٕہَن  (اَمہِ  رازٕ  نِشہِ)  وٲقف۔"
  },
  {
    "verse_id": 104,
    "translation": "اے  ایمان  والیو!  (نبی  صلی  اللہ  علیہ  وسلمن  ہُنٛد  توجہ  پانس  کُن  پھرنہ  مۅکھہٕ)  مَہ  ٲسِو  رَاعِنا  ونان  بلکہ  ٲسِو  ‏‏ (ادبہٕ  سان)  اُنْظُرْنَا  (اَسہِ  کُن  فرمٲوِو  نظرِ  کرم)  وَنان  تہٕ  (تِہُنٛد  ارشاد)  ٲسِو  غورٕ  سان  بوزان  روزان،  تہٕ  کٲفرن  خٲطرٕ  چُھ  دگ  ‏تُلوُن  عذاب۔"
  },
  {
    "verse_id": 105,
    "translation": "نَہ  چِھ  تِم  لُکھ  یِم  اہلِ  کتابو  منٛزٕ  کٲفر  سَپٕدۍ  تہٕ  نَہ  چِھ  مشرکین  اَتھ  پسند  کران  زِ  تُہٕندِس  ربّ  سٕنٛدِ  طرفہٕ  گۆژھ  کانٛہہ  رٕژَر  تۅہیہِ  پیٚٹھ  نٲزل  سپدُن،  تہٕ  اللہ  تعالیٰ  یَس  یَژھان  چُھ  تس  چُھ  پننہِ  رحمت  خٲطرٕ  ژاران،  تہٕ  اللہ  تعالیٰ  چُھ  سیٚٹھاہ  فضل  کرن  ‏وول۔"
  },
  {
    "verse_id": 106,
    "translation": "أسۍ  ییٚلہِ  کانٛہہ  آیت  منسوخ  چِھ  کران،  یا  چِھن  سۅ  فراموش  کرناوان،  تمہِ  کھۅتہٕ  بہتر  نَتہٕ  تِژٕھی  ہِش  (بیٚیہِ  کانٛہہ  ‏آیت)  چِھ  (پۯتھ  صورتس  منٛز)  اَنان،  کیا  تۆہۍ  چِھو  نا  زانان  زِ  اللہ  تعالیٰ  چُھ  پۯتھ  چیزس  پیٚٹھ  (مکمل)  قدرت  تھاوان۔"
  },
  {
    "verse_id": 107,
    "translation": "کیا  تۅہیہِ  چھَو  نا  پے  زِ  آسمانن  تہٕ  زمینٕچ  بادشاہت  چھے٘  صرف  اللہ  تعالیٰ  سٕندی  خٲطرٕ،  تہٕ  اللہ  تعالیٰ  سٕنٛدِ  ورٲے  نَہ  ‏چُھ  تُہُنٛد  کانٛہہ  دوست  تہٕ  نَہ  چُھ  کانٛہہ  مددگار۔"
  },
  {
    "verse_id": 108,
    "translation": "(اے  مسلمانو!)  کیا  تۆہۍ  چِھوٕ  یَژھان  زِ  تۆہۍ  تہِ  کٔرِو  پننِس  رسولس (صلی  اللہ  علیہ  وسلم)  تِتھے  پٲٹھۍ  سوال  یِتھہٕ  ‏پٲٹھۍ  زن  ییٚمہِ  برونٛہہ  موسیٰ  ہس (علیہ  السلام)  سوال  ٲسۍ  کرنہٕ  آمٕتۍ،  تیٚلہِ  یُس  اکھاہ  ایمان  بدلہٕ  کفرحٲصل  کرِ،  سُہ  ڈۆل  ‏پٔزۍپٲٹھۍ  سیٚزِ  وَتہِ  نِشہِ۔"
  },
  {
    "verse_id": 109,
    "translation": "واریاہن  اہلِ  کتابن  ہٕنٛز  خوٲہِش  چھے٘  یہِ  زِ  تُہٕنٛدِ  ایمان  اَننہٕ  پتہٕ  پھِرہانَو  تۅہیہِ  بیٚیہِ  کُفرس  کُن،  تَمہِ  حسدٕ  کِنۍ  یُس  ‏تِہٕندیٚن  دِلن  منٛز  چُھ،  اَمہِ  باوجود  زِ  تِمن  پیٚٹھ  چُھ  حق  سَپُدمُت  ٹاکارٕہ  پٲٹھۍ  ظٲہر،  لہٰذا  روٗزِو  تۆہۍ  درگُزرکران،  بیٚیہِ  روٗزِو  ‏نظراندازکران  یۆت  تام  زن  اللہ  تعالیٰ  پَنُن  حکم  سوزِ،  بے  شک  چُھ  اللہ  تعالیٰ  پرتھ  چیزس  پیٚٹھ  مکمل  قدرت  تھاوان۔"
  },
  {
    "verse_id": 110,
    "translation": "تہٕ  نمازروزِو  قٲیِم  کران  تہٕ  زکوٰۃ  روٗزِو  دِوان،  تہٕ  تۆہۍ  یۅسہٕ  تہِ  نیکی  برونٛہہ  کُن  سوٗزِوٗ  سۅ  لٔبِیوٗن  اللہ  تعالیٰ  سٕنٛدِس  ‏دربارس  منٛزموجود،  یِکینٛژھا  تۆہۍ  کران  چِھوٗ  بے  شک  چُھ  اللہ  تعالیٰ  تَتھ  وُچھان۔"
  },
  {
    "verse_id": 111,
    "translation": "تہ  ونان  چِھٕ  (اہلِ  کتاب)  زِ  جنتس  منٛز  گژِھہ  نہٕ  ہرگز  تہِ  کانٛہہ  دٲخل،  اَمہِ  ورٲے  زِ  سُہ  آسہِ  یہوٗدۍ  نَتہٕ  آسہِ  نصرٲنۍ،  ‏یِمہٕ  چھے٘  تِہٕنزٕ  بٲطل  امیدٕ،  تۆہۍ  فرمٲوِو  زِ  اگر  تۆہۍ  (پننِس  دعواہس  منٛز)  پٔزۍیٲرۍ  چِھو  تیٚلہِ  أنۍتَو  (اَتھ  خوٲہشہِ  پیٚٹھ)  پننۍ  سند۔"
  },
  {
    "verse_id": 112,
    "translation": "آ،  ییٚمۍ  پَنُن  بُتھ  اللہ  تعالیٰ  سٕنٛدِ  خٲطرٕ  نۆمروو  (یعنی  پَنُن  پان  کۆرُن  اللہ  تعالیٰ  ہس  حوالہٕ)  تہٕ  سُہ  بنیاو  صاحبِ  احسان،  ‏تیٚلہِ  چُھ  تٔمۍ  سٕنٛدِ  خٲطرٕ  تٔمۍ  سُنٛد  اجر  تٔمۍ  سٕندِس  ربّس  نِشہِ،  تہٕ  یِتھیٚن  لُکن  پیٚٹھ  نَہ  آسہِ  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 113,
    "translation": "تہٕ  یہوٗد  چِھ  ونان  زِ  نصرانِیَن  ہٕنٛز  بنیاد  چھَنہٕ  کُنہِ  چیزس  (یعنی  صحیح  عقیدس)  پیٚٹھ  کینہہ،  تہٕ  نصرٲنۍ  چِھ  ونان  زِیہوٗدین  ‏ہٕنٛز  بنیاد  چھَنہٕ  کُنہِ  چیزس  پیٚٹھ،  حالانکہ  تم  چِھ  (سٲری  اللہ  تعالیٰ  سٕنز  نازل  کرنہٕ  آمٕژ)  کتاب  پران،  یِتھے  پٲٹھۍ  تِم  (مشرک)  ‏لُکھ  یِمن  نِشہِ  (گۅڈٕ  پیٚٹھے  کانٛہہ  آسمٲنۍ)  علمٕے  چُھنہٕ،تِم  تہِ  چِھ  یہِٕنزٕے  ہِش  کتھ  کران،  لہٰذا  کرِ  اللہ  تعالیٰ  یِمن  درمیان  قیامت  ‏کہ  دۅہ  تَتھ  معاملس  منٛز  (پانے)  فٲصلہٕ  یَتھ  منٛز  تِم  اختلاف  کران  روزان  چِھ۔"
  },
  {
    "verse_id": 114,
    "translation": "تہٕ  تس  شخصس  کھۅتہٕ  کٔھسِتھ  ظٲلم  کُس  آسہِ  یُس  اللہ  تعالیٰ  سٕنزن  مسجدن  منٛز  تٔمۍ  سٕنٛدِ  ناوٕچ  ذکر  کرنہٕ  نِشہِ  رُکاوِ  تہٕ  تِمن  ‏کرِ  وٲران  کرنٕچ  کوٗشش،  تِمن  اوس  نہٕ  یہِ  کرُن  مُناسب  زِ  مسجدن  منٛز  گژھہَن  دٲخل  مگر  کھۅژان  کھۅژان،  تِہِندِخٲطرٕ  چھے٘  ‏دُنیاہس  منٛز  (تہِ)  ذلّت  تہٕ  تِہِندِخٲطرٕ  چُھ  ٲخرتس  منٛز  (تہِ)  بۆڈ  عذاب۔"
  },
  {
    "verse_id": 115,
    "translation": "تہٕ  مشرق  تہٕ  مغرب  (سورُے)  چُھ  اللہ  تعالیٰ  سُنٛدُے،  لہٰذا  یورکُن  تہِ  تۆہۍ  رۅخ  کٔرِو  توٗرۍ  کُن  چُھ  اللہ  تعالیٰ  سُنٛد  توجہ  ‏‏ (یعنی  پۯتھ  اندٕ  چھے٘  اللہ  تعالیٰ  سٕنٛز  ذات  جلوٕہ  گر)  بے  شک  چُھ  اللہ  تعالیٰ  سیٚٹھاہ  وسعت  وول  سورُے  کینہہ  زانن  ‏وول۔"
  },
  {
    "verse_id": 116,
    "translation": "تہٕ  تِم  چِھ  ونان  زِ  اللہ  تعالیٰ  ہن  چُھ  پننہِ  خٲطرٕ  اولاد  بنوومُت،  حالانکہ  چُھ  سُہ  (امہِ  نِشہِ)  پاک،  بلکہ  یِکینٛژھاہ  آسمانن  ‏تہٕ  زمینس  منٛز  چُھ  (سورُے)  چُھ  تٔمۍ  سُندُے  (پادٕ  کۆرمُت  تہٕ  ملکیت)،  (تہٕ)  سٲری  چِھ  اَند  ہیٚتھ  تٔمۍ  سٕندی  فرمان  بردار۔"
  },
  {
    "verse_id": 117,
    "translation": "سُے  چُھ  آسمانن  تہٕ  زمینس  وجوٗدس  منٛز  اَنن  وول،  تہٕ  ییٚلہِ  کُنہِ  چیزُک  (بناونُک)  فٲصلہٕ  چُھ  فرماوان  تیٚلہِ  چُھ  تَتھ  ‏صرف  یُتُے  فرماوان  زِ  ژٕ  بَن  بس  سُہ  چُھ  بنان۔"
  },
  {
    "verse_id": 118,
    "translation": "تہٕ  یِمن  لُکن  علم  چُھنہٕ،  تِم  چِھ  ونان  زِ  اللہ  تعالیٰ  کیازِ  چُھنہٕ  اَسہِ  سٍتۍ  کلام  کران،  نَتہٕ  کیازِ  چھَنہٕ  اَسہِ  نِشہِ  (سیدِسیۆد)  ‏کانٛہہ  نشٲنی  یِوان؟  یِتھے  پٲٹھۍ  ٲس  یِمن  بروٗنٹھِمیو  لُکو  تہِ  یہِٕنزٕے  ہِش  کتھ  کٔرمٕژ،  یمن  (سارِنٕے)  لُکن  ہٕنٛدۍ  دل  چِھ  ‏پانہٕ  وٲنۍ  ہِوِی،  بے  شک  چھے٘  اَسہِ  پژھ  کرن  والیٚن  خٲطرٕ  ٹاکارٕہ  پٲٹھۍ  نِشٲنِیہِ  واضح  کرِمَژٕ۔  ‏"
  },
  {
    "verse_id": 119,
    "translation": "(اے  محبوبِ  مکرم!)  بے  شک  چِھو  تۆہۍ  اَسہِ  حق  ہیٚتھ  خوش  خبر  بوزناون  وٲلۍ  تہٕ  کھۅژناون  وٲلۍ  بنٲوِتھ  سوٗزِمٕتۍتہٕ  ‏یِم  جہنمی  چِھ  تِمن  متعلق  یِیہِ  نہٕ  تۅہیہِ  پٕۯژھنہٕ۔  ‏"
  },
  {
    "verse_id": 120,
    "translation": "تہٕ  یہوٗدۍتہٕ  نصارٰی  گژھن  نہٕ  تۅہیہِ  (تۆت  تام)  ہرگزخۅش  یۆت  تام  نہٕ  تۆہۍ  تِہِندِ  مذہبٕچ  پٲروی  اختیار  کٔرِو،  تۆہۍ  ‏فرمٲوِو  زِ  بے  شک  چُھ  اللہ  تعالیٰ  سُنٛد  (عطا  کرنہٕ  آمُت)  ہدایتٕے  یوت  (حقیقی)  ہدایت،  (اُمت  کہ  تعلیم  خٲطرٕ  فرمووُکھ)  ‏تہٕ  ہرگاہ  (بفرضِ  محال)  تۅہیہِ  اَمہِ  علمہٕ  پتہٕ  یُس  تۅہیہِ  نِشہِ  (اللہ  تعالیٰ  سٕندِ  طرفہٕ)  آمُت  چُھ،  تِہِنزن  خوٲہشاتن  ہٕنٛز  پٲروی  ‏کٔرٕوٗ  تیٚلہِ  آسہِ  نہ  تۆہیہ  اللہ  تعالیٰ  ہس  نِشہِ  بچاوَن  وول  کانٛہہ  دوست  تہٕ  نَہ  کانٛہہ  مددگار۔"
  },
  {
    "verse_id": 121,
    "translation": "(تِتھۍ  لُکھ  تہِ  چِھ)  یِمن  اَسہِ  کتاب  دِژ،  تِم  چِھ  تَتھ  تِتھہٕ  پٲٹھۍ  پران  یِتھہٕ  پٲٹھۍ  پرنُک  حق  چُھ،  تِمے  لُکھ  چِھ  یَتھ  (کتابِہ)  ‏پیٚٹھ  ایمان  تھاوان،  تہٕ  یِم  اَتھ  انکار  چِھ  کران،  تیٚلہِ  چِھ  تِمے  لُکھ  خسارٕہ  تُلن  وٲلۍ۔"
  },
  {
    "verse_id": 122,
    "translation": "اے  اولادِ  یعقوب!  میٲنۍ  سۅ  نعمت  کٔرِو  یاد  یۅسہٕ  مے٘  تۅہیہِ  پیٚٹھ  عزت  رٔنگۍ  عطاکٔرتہٕ  (خاص  پٲٹھۍ)  یہِ  زِ  مے٘  کٔرمَو  تۅہیہِ  تَمہِ  زمانہٕ  کیٚن  تمام  لُکن  پیٚٹھ  فضیلت  عطا۔"
  },
  {
    "verse_id": 123,
    "translation": "تہٕ  تَتھ  دۅہس  کھۆژِو  ییٚلہِ  نہٕ  کانٛہہ  نفس  کٲنسہِ  دۆیِمِس  نفسہٕ  سٕنزِ  جایہِ  کانٛہہ  بدلہٕ  ہیٚکہِ  دِتھ،  تہٕ  نَہ  یِیہِ  تٔمۍ  سٕندِ  طرفہٕ  ‏‏ (پَنُن  پان  مۅکلاونہٕ  مۅکھہٕ)  کانٛہہ  معاوضہ  قبول  کرنہٕ،  تہٕ  نَہ  ہیٚکہِ  تس  (اللہ  تعالیٰ  سٕندِ  اجازت  ورٲے)  کانٛہہ  سفٲرِشی  ‏فٲیدٕہ  واتنٲوِتھ،  تہٕ  نَہ  ہیٚکہِ  (اللہ  تعالیٰ  سٕندِس  حکمس  خلاف)  تِمن  کانٛہہ  مدد  دِنہٕ  یِتھ۔"
  },
  {
    "verse_id": 124,
    "translation": "تہٕ  (سُہ  وقت  کٔرِو  یاد)  ییٚلہِ  ابراہیم (علیہ  السلام)  تِہِندۍ  ربّن  کینٛژھن  کتھن  منٛز  آزمٲوۍتہٕ  تِمَو  کرِ  تِمہٕ  پوٗرٕ،  (اَتھ  پیٚٹھ)  ‏فرموو  اللہ  تعالیٰ  ہن  بہٕ  بناوتھ  ژٕ  لُکن  ہُنٛد  پیشوا،  تِمَو  کۆر  عرض،  (کیا)  میانیو  اولادَو  منٛزٕ  تہِ  حض؟  ارشاد  سَپُد  (آ،  مگر)  میون  وعدٕہ  ‏چُھنہٕ  ظٲلِمن  واتان۔"
  },
  {
    "verse_id": 125,
    "translation": "تہٕ  (یادکٔرِو)  ییٚلہِ  اَسہِ  یہِ  گرٕ  (خانہ  کعبہ)  لُکن  خٲطرٕ  رجوع  کرنُک  (تہٕ  اجتماعُک)  مرکز  تہٕ  اَمنٕچ  جاے  بنووٗ  تہٕ  (حکم  ‏دِیُت  زِ)  ابراہیم  (علیہ  السلام)  سٕنٛز  کھڑا  سَپدنٕچ  جاے  بنٲوِیوٗن  نمازِ  ہُنٛد  مقام،  تہٕ  اَسہِ  کۆر  ابراہیمس  (علیہ  السلام)  تہٕ  ‏اسماعیلس  (علیہ  السلام)  تٲکید  زِ  میون  گرٕ  کٔرِیوٗن  طواف  کرن  والیٚن،  اعتکاف  کرن  والیٚن  تہٕ  رکوع  تہٕ  سجوٗد  کرن  والیٚن  ‏خٲطرٕ  پاک  (صاف)۔"
  },
  {
    "verse_id": 126,
    "translation": "تہٕ  ییٚلہِ  ابراہیمن  (علیہ  السلام)  عرض  کۆۯ  اے  میانہِ  ربّہ!  یہِ  بناوُن  امن  وول  شہر  تہٕ  اَمہِ  کیٚن  باشندن  کر  ‏مختلف  قٔسمٕکۍ  پھل  عطا  (یعنی)  تِمن  لُکن  یِمَو  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  اۆن،  (اللہ  تعالیٰ  ہن)  ‏فرمووکھ،  تہٕ  یُس  اکھا  کفر  کرِ،  تَس  تہِ  واتناوٕ  زندگی  ہٕندِس  قلیل  وقتس  (خٲطرٕ)  فٲیِدٕہ،  پتہٕ  کرن  سُہ  (تٔمۍ  سٕندِ  کُفرٕ  کِنۍ)  جہنم  کِس  ‏عذابس  کُن  (گژھنس  پیٚٹھ)  مجبوٗر  تہٕ  سۅ  چھے٘  سیٚٹھاہ  خراب  جاے۔"
  },
  {
    "verse_id": 127,
    "translation": "تہٕ  (یاد  کٔرِو)  ییٚلہِ  ابراہیم  تہٕ  اسماعیل  (علیہم  السلام)  خانہ  کعبٕکۍ  کٕن  ٲسۍ  کھالان  (دۅشوے  ٲسۍ  دُعا  منگان)  زِ  ‏اے  سانہِ  ربّہ!  ژٕ  کر  اسہِ  (یہِ  خدمت)  قبول،  بے  شک  چُھکھ  ژٕ  وارٕ  پٲٹھۍ  بوزن  وول  وارٕ  پٲٹھۍ  زانن  وول۔"
  },
  {
    "verse_id": 128,
    "translation": "اے  سانہِ  ربّہ!  اَسہِ  دۅشوٕنۍ  بناو  پننِس  حکمس  برونٛہہ  کنہِ  نَمن  وٲلۍ  تہٕ  سانیو  اَولادَو  منٛزٕ  تہِ  بناوُن  اَکھ  اُمّت  خاص  ‏پننہِ  فرمانٕچ  تٲبع،  تہٕ  اَسہِ  وَن  سانہِ  عبادتٕکۍ  (تہٕ  حجِکۍ)  قوٲعد  تہٕ  اَسہِ  پیٚٹھ  کر  (رحمتٕچ  تہٕ  مغفرتٕچ)  نظر،  بے  شک  چُھکھ  ژٕے  بۆڈ  ‏توبہٕ  قبول  کرن  وول  مہربان۔"
  },
  {
    "verse_id": 129,
    "translation": "اے  سانہِ  ربّہ!  تِمن  منٛز  کرُن  تِموٕے  منٛزٕ  (سُہ  ٲخری  تہٕ  برگزیدٕہ)  رسول (صلی  اللہ  علیہ  وسلم)  مبعوث  یُس  تِمن  ‏پیٚٹھ  چٲنۍ  آیات  تلاوت  کرِ  تہٕ  تِمن  دیہِ  کتابِہ  ہٕنٛز  تہٕ  حکمتٕچ  تعلیم  (تہ  کریکھ  دٲنشمندی  عطا)  تہٕ  تِمن  کرِ  (نفس  تہٕ  دِل)  وارٕ  ‏پٲٹھۍ  پاک  صاف،  بے  شک  چُھکھ  ژٕے  غٲلب  حکمت  وول۔"
  },
  {
    "verse_id": 130,
    "translation": "تہٕ  کُس  آسہِ  یُس  ابراہیم (علیہ  السلام)  سٕنٛدِ  دینہٕ  نشہِ  بُتھۍ  پُھیٚربَنہِ  تس  ورٲے،  ییٚمۍ  پَنُن  پان  حماقتس  منٛز  مبتلا  ‏آسہِ  کرتھ  تھوومُت،  تہٕ  بے  شک  ٲسۍ  اَسہِ  تِم  ضرور  دُنیاہس  منٛز  (تہِ)  منتخب  کٔرِ  مٕتۍ  تہٕ  یقیناً  آسن  تِم  ٲخرتس  منٛز  (تہِ)  ‏تھَدِ  پایہِ  کیٚن  رۅتبہٕ  تھاون  والیٚن  ٹاٹھیٚن  منٛز۔"
  },
  {
    "verse_id": 131,
    "translation": "تہٕ  ییٚلہِ  تِہِندۍ  ربّن  تِمن  فرموو  (مے٘  برونٛہہ  کنہِ)  نۆمرٲوِو  کلہٕ،  تم  لگۍ  عرض  کرنہ،  مے٘  کۆر  سارِنٕے  جہانن  ہٕندِس  ‏ربّس  برونٛہہ  کنہِ  پَنُن  کلہٕ  نۆمرٲوِتھ  تسلیم۔"
  },
  {
    "verse_id": 132,
    "translation": "تہٕ  ابراہیمن (علیہ  السلام)  کٔر  پننیٚن  فرزندن  اَمی  کتھہِ  ہٕنٛز  وصیت،  تہٕ  یعقوبن  (علیہ  السلام)  تہِ  (ؤنۍ  یٔہے  کتھ  زِ)  ‏اے  میانیو  گۆبرو!  بے  شک  چُھ  اللہ  تعالیٰ  ہن  تُہٕندِ  خٲطرٕ  (یۅہے)  دین  (اسلام)  پسند  فرموومُت،  لہٰذا  ییٚلہِ  تۅہیہِ  موت  ‏یِیہِ،  تۆہۍ  گٔژِھو  آسٕنۍ  (تَمہِ  ساعتہٕ  پۯتھ  حالس  منٛز)  مسلمان۔"
  },
  {
    "verse_id": 133,
    "translation": "کیا  تۆہۍ  ٲسِوٕ  (تَمہِ  وقتہٕ)  حٲضر  ییٚلہِ  یعقوبٕنۍ  (علیہ  السلام)  مرنٕچ  گٔر  وٲژ،  ییٚلہِ  تِمَو  پننیٚن  فرزندن  پُۯژھ،  میانہِ  (مرنہٕ)  پتہٕ  ‏کٔمۍ  سٕنٛز  عبادت  کٔرِو  تۆہۍ؟  تِمَو  وۆن  أسۍ  کَرو  تُہٕندِس  معبود  سٕنز  تہٕ  تُہٕندِس  مٲلِس  بُڈِ  بب  ابراہیم  تہٕ  اسماعیل  تہٕ  اسحٰق  ‏‏ (علیہم  السلام)  سٕنٛدِس  معبود  سٕنز  عبادت  یُس  کُن  معبود  چُھ،  تہٕ  أسۍ  (سٲری)  روزَو  تٔمۍ  سٕندی  فرماں  بردار۔"
  },
  {
    "verse_id": 134,
    "translation": "سۅ  ٲس  اکھ  اُمّت  یۅسہٕ  دۯایہِ،  تِہِندِ  خٲطرٕ  آسہِ  تی  یہِ  کینٛژھاہ  تِمَو  کمووٗ  تہٕ  تُہٕندِ  خٲطرٕ  آسہِ  تہِ  یہِ  تۆہۍ  کمٲوِوٗ  بیٚیہِ  یِیہِ  نہٕ  تۅہیہِ  ‏تِہٕنزن  عملن  متعلق  پٕۯژھ  گٲر  کرنہٕ۔"
  },
  {
    "verse_id": 135,
    "translation": "تہٕ  (اہلِ  کتاب)  چِھ  ونان  یہوٗدۍ  یا  نصرٲنۍ  بٔنِو  تۅہۍ  لٔبِو  ہدایت،  تۆہۍ  فرمٲوِو  زِ  (نَہ)  بلکہ  چُھ  اَسہِ  (تس)  ابراہیم  ‏‏ (علیہ  السلام)  سُنٛددین  رۆٹمُت  یم  پۯتھ  بٲطلس  نِشہِ  جُدا  صرف  اللہ  تعالیٰ  ہس  کُن  متوجہ  ٲسۍ،  تہٕ  تم  ٲسۍ  نہٕ  مُشرکو  منٛزٕ۔"
  },
  {
    "verse_id": 136,
    "translation": "(اے  مسلمانو!)  تۆہۍ  ؤنِو  اَسہِ  اۆن  اللہ  تعالیٰ  ہس  پیٚٹھ  ایمان،  بیٚیہِ  تَتھ  (کتابِہ)  پیٚٹھ  یۅسہِ  اَسہِ  کُن  نٲزِل  آیہِ  کرنہٕ،  تہٕ  ‏تَتھ  پیٚٹھ  (تہِ)  یۅسہٕ  ابراہیمس،  اسماعیلس،  اسحٰقس  تہٕ  یعقوبس (علیہمُ  السلام)  تہٕ  تِہٕندیٚن  اولادن  کُن  سوزنہٕ  آیہِ،  بیٚیہِ  تِمن  ‏‏ (کتابن)  پیٚٹھ  تہِ  یِمہٕ  موسیٰ  ہس  تہٕ  عیسیٰ  ہس (علیہم  السلام)  عطا  آیہِ  کرنہٕ،  تہٕ (یِتھے  پٲٹھۍ)  یِمہٕ  دۆیِمیٚن  انبیا  ہن  (علیہمُ  ‏السلام)  تِہِندِس  ربّ  سٕندِ  طرفہٕ  عطا  آیہِ  کرنہٕ،  أسۍ  چِھنہٕ  تِمَو  منٛزٕ  کُنہِ  أکِس  (پیٚٹھ  تہِ  ایمان  اننس)  منٛز  فرق  کران،  تہٕ  أسۍ  چِھ  ‏تٔمۍ  سٕے  (کُنِس  معبود)  سٕندۍ  فرمان  بردار۔"
  },
  {
    "verse_id": 137,
    "translation": "پتہٕ  اگر  تِم  (تہِ)  تِتھے  پٲٹھۍ  ایمان  اَنن  یِتھہٕ  پٲٹھۍ  تۅہیہِ  اَتھ  پیٚٹھ  ایمان  چُھو  اۆنمُت،  تیٚلہِ  گژِھہ  (پٔزۍپٲٹھۍ)  تِمن  ‏ہدایت  حٲصل،  تہٕ  ہرگاہ  تِم  بُتھ  پھِرن  (زٲنِو  زِ)  تیٚلہِ  چھ  تمِ  محض  مخالفتس  منٛز،  لہٰذا،  آسہِ  وۅنۍاللہ  تعالیٰ  تۅہیہِ  تِمن  ‏‏ (ہٕندِشرٕ)  نِشہِ  بچاونہٕ  خٲطرٕ  کٲفی،  تہٕ  سُہ  چُھ  وارٕ  پٲٹھۍ  بوزن  وول  زانن  وول۔"
  },
  {
    "verse_id": 138,
    "translation": "(ؤنِواسہِ  چُھ)  اللہ  تعالیٰ  سُند  رنگ  ( کھالنہٕ  آمُت)  تہٕ  کٔمۍ  سُنٛد  رنگ  چُھ  اللہ  تعالیٰ  سٕنٛدِ  رنگہٕ  کھۅتہٕ  بہتر،  بیٚیہِ  چِھ  أسۍ  ‏تٔمۍ  سٕندی  عبادت  گزار۔"
  },
  {
    "verse_id": 139,
    "translation": "فرمٲوِو،  کیا  تۆہۍ  چِھوٕ  اللہ  تعالیٰ  سٕندِس  بارس  منٛز  اَسہِ  سٍتۍ  ژُوان  حالانکہ  سُہ  چُھ  سون  (تہِ)  ربّ  تہٕ  تُہُند  (تہِ)  ربّ،  ‏تہٕ  سانہِ  خٲطرٕ  چھے٘  سانہِ  عملہٕ  تہٕ  تُہٕندِ  خٲطرٕ  چھے٘  تُہٕنزٕ  عملہ،  تہٕ  أسۍ  چِھ  خٲلص  پٲٹھۍ  تٔمۍ  سٕندی  بنیمٕتۍ۔"
  },
  {
    "verse_id": 140,
    "translation": "(اے  اہلِ  کتاب!)  کیا  تۆہۍ  چِھوٕ  یہِ  وَنان  زِ  ابراہیم  تہٕ  اسماعیل  تہٕ  اسحٰق  تہٕ  یعقوب (علیہم  السلام)  تہٕ  تِہِندۍ  ‏نیٚچِوۍ  ٲسۍ  یہوٗدۍ  یا  نصرٲنۍ،  فرمٲوِیوٗکھ،  کیا  تۆہۍ  چِھوٕ  زیادٕہ  زانان  کِنہٕ  اللہ  تعالیٰ؟  تہٕ  تٔمۍ  سٕندِ  کھۅتہٕ  بۆڈ  ظٲلم  کُس  آسہِ  یُس  تَتھ  ‏گوٲہی  کھٔٹِتھ  تھاوِ  یۅسہٕ  تس  نِشہِ  اللہ  تعالیٰ  سٕنٛدِ  طرفہٕ  (کتابِہ  منٛز)  موجود  چھے٘،  تہٕ  اللہ  تعالیٰ  چُھنہٕ  تُہٕنزو  کامیٚو  نِشہِ  بے  خبر۔"
  },
  {
    "verse_id": 141,
    "translation": "سۅ  ٲس  اکھ  جماعت  یۅسہٕ  دۯایہِ،  یہِ  تٔمۍ  کموو،  سُہ  اوس  تس  خٲطرٕ  تہٕ  یہِ  تۆہۍ  کمٲوِوٗ  سُہ  آسہِ  تُہٕندِ  خٲطرٕ،  تہٕ  تۅہیہِ  یِیَو  نہٕ  ‏تِہٕنزن  عملن  متعلق  پٕۯژھنہٕ۔"
  },
  {
    "verse_id": 142,
    "translation": "وۅنۍ  وَنن  نادان  لُکھ  یہِ  زِ  یِم  (مسلمان)  کٔمۍ  پھِرۍپننہِ  تَمہِ  قبلہٕ  (بیت  المقدس)  نِشہِ  یَتھ  پیٚٹھ  یِم  (گۅڈٕ  پیٚٹھہٕ)  ٲسۍ،  تۆہۍ  فرمٲوِ  یوٗکھ،  مشرق  تہٕ  مغرب  (سورُے)  چُھ  اللہ  تعالیٰ  سٕندی  خٲطرٕ،  سُہ  یَس  یَژھان  چُھ  تس  چُھ  سِیٔزِ  وَتہِ  کُن  لاگان۔"
  },
  {
    "verse_id": 143,
    "translation": "تہٕ  (اے  مسلمانو!)  یِتھے  پٲٹھۍ  بنٲوِو  تۆہۍ  اَسہِ  (درمیان  درجِچ)  بہتر  اُمّت  تاکہ  تۆہۍ  بٔنوِ  لُکن  پیٚٹھ  گواہ  تہٕ  (سون  یہِ  برگزیدٕہ)  رسول  (صلی  اللہ  علیہ  وسلم)  آسہِ  تۅہیہِ  پیٚٹھ  گواہ،تہٕ  تۆہۍ  یَتھ  قبلس  پیٚٹھ  گۅڈٕ  ٲسِوٕ،  اَسہِ  اوس  صرف  اَمہِ  مۅکھہٕ  مقررکۆرمُت  زِ  أسۍ  کڑَو  (پرکھٲوِتھ)  نۆن  زِکُس  چُھ  (سٲنِس)  رسول  (صلی  اللہ  علیہ  وسلم)  سٕنزپٲروی  کران  (تہٕ)  کُس  چُھ  پۆت  کھوری  ژلان،تہٕ  بے  شک  ٲس  یہِ  (قبلہٕ  بدلاونٕچ)  کتھ  سیٚٹھاہ  گۆب  مگر  تِمن  پیٚٹھ  نہٕ  کینہہ  یِم  اللہ  تعالیٰ  ہن  ہدایت  (تہٕ  معرفت)  سٍتۍ  نوٲزۍ،  تہٕ  یہِ  چھَنہٕ  اللہ  تعالیٰ  سٕنٛز  شان  زِ  تُہُنٛد  ایمان  کر  (یِتھے)  ضایع،  بے  شک  چُھ  اللہ  تعالیٰ  لُکن  پیٚٹھ  سیٚٹھاہ  شفقت  وَرتاون  وول  مہربان۔"
  },
  {
    "verse_id": 144,
    "translation": "(اے  میانہِ  ٹاٹھہِ!)  أسۍ  چِھ  باربارتُہٕندِ  روے  اَنورُک  آسمانس  کُن  پھیرُن  وُچھان،  أسۍ  پھِرو  تۆہۍ  ضروٗر  تہٕ  ضروٗر  تٔتھۍ  قبلس  کُن  یَتھ  پیٚٹھ  تۆہۍ  رٲضۍ  چِھوٗ  لہٰذا  پھِرِو  تۆہۍ  پَنُن  رۅخ  وُنی  مسجدِ  حرامس  کُن،  تہٕ  (اے  مسلمانو!)  تۆہۍ  یَتھ  جایہِ  تہِ  چِھوٗوۅنۍپھِرِوتٔتھۍ  کُن  پنٕنۍ  بُتھۍ،تہٕ  تِم  لُکھ  یِمن  کتاب  چھے٘  دِنہٕ  آمٕژ  چِھ  ضروٗر  زانان  زِ  یہِ  (قبلہ  بدلاونُک  حکم)  چُھ  تِہِندِس  ربّ  سٕنٛدِ  طرفہٕ  حق،  تہٕ  اللہ  تعالیٰ  چُھنہٕ  تِمَو  کامیٚو  نِشہِ  بے  خبریِمہٕ  تِم  کران  چِھ۔"
  },
  {
    "verse_id": 145,
    "translation": "تہٕ  ہرگاہ  تۆہۍ  اہلِ  کتابن  نِشہِ  پۯتھ  کانٛہہ  نِشٲنی  (تہِ)  أنِوٗ  تَمہِ  پتہٕ  تہِ  کرن  نہٕ  تِم  تُہٕنٛدِ  قبلٕچ  پٲروی  تہٕ  نَہ  چِھو  تۆہی  تِہِندِ  قبلٕچ  پٲروی  کرن  وٲلۍ،تہٕ  تِم  چِھنہٕ  پانہٕ  وٲنۍ  تہِ  اَکھ  أکۍ  سٕنٛدِ  قبلٕچ  پٲروی  کران  (اُمّت  کہ  تعلیم  خٲطرٕ  فرمووُکھ،)  تہٕ  ہرگاہ  (بفرضِ  محال)  تۅہیہِ  (تہِ)  پانس  نِشہِ  علم  واتنہٕ  پتہٕ  تِہٕندیٚن  خوٲہشاتن  ہٕنٛزپٲروی  کٔروٕ،  تیٚلہِ  بٔنِوبے  شک  تۆہۍ  (پننِس  جانس  پیٚٹھ)  زیادتی  کرن  والیٚو  منٛزٕ۔"
  },
  {
    "verse_id": 146,
    "translation": "تہٕ  یِمن  لُکن  اَسہِ  کتاب  چھے٘  عطا  کٔرمٕژ  تِم  چِھ  أمِس  (آخرالزمان)  رسولس  (حضرت  محمد  صلی  اللہ  علیہ  وسلمس  تہٕ  تِہندس  شانس  تہٕ  عظمتس)  تِتھے  پٲٹھۍ  پۯزٕناوان  یِتھہٕ  پٲٹھۍکُنہِ  شکہٕ  ورٲے  پننیٚن  نیٚچویٚن  چِھ  پرزٕناوان،  تہٕ  پٔزۍپٲٹھۍ  چُھ  تِموٕے  منٛزٕ  اکھ  طبقہٕ  زٲنِتھ  مٲنِتھ  پَزر  کٔھٹِتھ  تھاوان۔"
  },
  {
    "verse_id": 147,
    "translation": "(اے  بوزن  والہِ!)  حق  چُھ  چٲنِس  ربّ  سٕنٛدِ  طرفہٕ،  لہٰذا  گژھکھ  نہٕ  ژٕ  ہرگزشک  کرن  والیٚو  منٛزٕ  آسُن۔"
  },
  {
    "verse_id": 148,
    "translation": "تہٕ  پریتھ  أکۍ  سٕنٛدِ  خٲطرٕ  چُھ  ظۅن  پھِرنُک  اکھ  اَند  (مقرر)  سُہ  چُھ  تٔتھۍ  کُن  رۅخ  کران،  لہٰذا،  ٲسِو  تۆہۍ  نیکِیَن  کُن  برونٛہہ  بۯونٛہہ  پکان،  تۆہۍ  یَتھ  جایہِ  تہِ  ٲسِوٗ  اللہ  تعالیٰ  کَریٚو  تۅہیہِ  سارِنٕے  جمع۔  بے  شک  چُھ  اللہ  تعالیٰ  پۯتھ  چیزس  پیٚٹھ  وارٕ  پٲٹھۍ  قدرت  تھاوان۔"
  },
  {
    "verse_id": 149,
    "translation": "تہٕ  تۆہۍ  یپٲرۍ  تہِ  (سفرس  پیٚٹھ)  نیٖرِوٗپَنُن  بُتھ  پھِرِو  (نمازِ  ہٕنٛدِ  وقتہٕ)  مسجدِ  حرامس  کُن،تہٕ  یۅہے  چُھ  تُہٕنٛدِس  ربّ  سٕنٛدِ  طرفہٕ  حق،  تہٕ  اللہ  تعالیٰ  چُھنہٕ  تُہٕندیٚو  اعمالَو  نِشہِ  بے  خبر  کینہہ۔"
  },
  {
    "verse_id": 150,
    "translation": "تہٕ  تۆہۍ  یپٲرۍ  تہِ (سفرس) نیٖرِوٗپَنُن  بُتھ  پھِرِو  (نمازِ  ہٕنٛدِوقتہٕ)  مسجدِ  حرامس  کُن،  تہٕ  (اے  مسلمانو!)  تۆہۍ  ییٚتہِ  تہِ  چِھوٗپَنٕنۍ  بُتھۍ  ٲسۍ  زیٚو  تمہ  کسے  طرفس  کُن  پھِران  تاکہ  لُکن  نِشہِ  روزِ  نہٕ  تۅہیہِ  پیٚٹھ  اعتراض  کرنٕچ  گنجٲیِش  تِمَو  لُکو  وَرٲے،  یِم  تِمَو  منٛزٕ  حدٕنیرن  وٲلۍ  چِھ،  لہٰذا،  مَہ  کھوٗژِو  تۆہۍ  تِمن،  مے٘  ٲسِو  کھۅژان،  اَمہِ  موکھہٕ  زِ  بہٕ  کرٕ  تۅہیہِ  پیٚٹھ  پنٕنۍ  رحمت  پوٗرٕ  تہٕ  تاکہ  تۅہیہِ  گژِھہ  پوٗرِپوٗر  ہدایت  حٲصل۔"
  },
  {
    "verse_id": 151,
    "translation": "یِتھے  پٲٹھۍ  سوٗز  اَسہِ  تۅہیہِ  اندر  تۅہی  منٛزٕ  (پَنُن)  ر  سول  یُس  تۅہیہِ  پیٚٹھ  سٲنۍ  آیات  چُھ  تلاوت  کران  تہٕ  تۅہیہِ  چُھو  (نفسی  طور  تہٕ  قلبی  طور)  پاک  صاف  کران،بیٚیہِ  چُھو  تۅہیہِ  کتابِہ  ہٕنٛز  تعلیم  دِوان،  تہٕ  حکمت  تہٕ  دانٲیی  چُھو  ہیٚچھناوان،تہٕ  تۅہیہِ  چِھو  تہِ  ہیچھناوان  ینہٕ  تۆہۍ  زانان  ٲسِوٕ  (یعنی  معرفتٕکۍ  تہٕ  حقیقتٕکۍ  سِر)۔"
  },
  {
    "verse_id": 152,
    "translation": "لہٰذا،  ٲسِو  تۆہۍ  مے٘  یادکران،  بہٕ  تھاوَو  تۆہۍ  یاد،تہٕ  میون  شکر  ٲسِو  کران  تہٕ  میٲنۍ  ناشکری  ٲسۍ  زیٚو  نہٕ  کران۔"
  },
  {
    "verse_id": 153,
    "translation": "اے  ایمان  والیو!صبر  تہٕ  نمازِ  ہٕنٛدِ  ذریعہ  ٲسۍ  زیٚو  (مے٘  نِش)  مدد  یَژھان،پٔزۍپٲٹھۍ  چُھ  اللہ  تعالیٰ  صبر  کرن  والیٚن  سٍتۍ  (آسان)۔"
  },
  {
    "verse_id": 154,
    "translation": "تہٕ  یِم  لُکھ  اللہ  تعالیٰ  سٕنٛزِ  وَتہِ  منٛز  مارنہٕ  یِن،تِمن  مَہ  ٲسِووَنان  زِ  یِم  چِھ  مۅردٕ،  (تِم  چِھنہٕ  مۅردٕ)  بلکہ  چِھ  زندٕہ،  مگر  تۅہیہِ  چُھو  نہٕ  (تِہِنزِ  زندگی  ہُنٛد)  شعور۔"
  },
  {
    "verse_id": 155,
    "translation": "تہٕ  أسۍ  اَزماوَو  تۆہۍ  ضروٗر  تہٕ  ضروٗر،  کینٛژھاہ  خوفہٕ  تہٕ  بۅچِھہ  سٍتۍ،تہٕ  کینٛژھاہ  مالَن  تہٕ  جانَن  تہٕ  میٚوَن  (فصلن)  ہٕنٛدِ  نقصانہٕ  سٍتۍ،  تہٕ  (اے  ٹاٹھہِ!)  تۆہۍ  بوزنٲوِیوٗکھ  (تِم)  صبر  کرن  وٲلۍ  خۅش  خبر۔"
  },
  {
    "verse_id": 156,
    "translation": "یِمن  کانٛہہ  مصیبت  یِوان  چُھ،تیٚلہِ  چِھ  ونان  بے  شک  چِھ  ٲسۍ  تہِ  اللہ  تعالیٰ  سٕندی  (مال)  تہٕ  أسۍ  تہِ  چِھ  تٔسۍ  کُن  پۆت  پھیٖرِتھ  گژھن  وٲلۍ۔"
  },
  {
    "verse_id": 157,
    "translation": "یِمے  چِھ  تِم  لُکھ  یِمن  پیٚٹھ  یہِندِس  ربّ  سٕندِ  طرفہٕ  پیۆٹھُس  پیٚٹھ  نوٲزِشہِ  تہٕ  رحمت  چھے٘،  تہٕ  یِموٕے  لُکو  چُھ  ہدایت  پروومُت۔"
  },
  {
    "verse_id": 158,
    "translation": "بے  شک  چِھ  صفا  تہٕ  مروہ  اللہ  تعالیٰ  سٕنزو  نِشٲنِیَو  منٛزٕ،  چنانچہ  یُس  شخص  بیتُ  اللہ  ہُک  حج  یا  عمرٕہ  کرِ،  تَس  پیٚٹھ  چُھنہٕ  کانٛہہ  گناہ  زِ  یِمن  دۅشوٕنۍ  (منٛزباگ)  لگاوِچکر،تہٕ  یُس  شخص  پننہِ  خوشی  کانٛہہ  نیکی  کرِ،  تیٚلہِ  چُھ  پٔزۍپٲٹھۍ  اللہ  تعالیٰ  (بۆڈ)  قدرشناس  (سیٚٹھاہ)  زانن  وول۔"
  },
  {
    "verse_id": 159,
    "translation": "بے  شک  یِم  لُکھ  سانیٚن  نٲزل  کرنہٕ  آمژن  ٹاکارٕہ  نِشٲنِیَن  تہٕ  ہدایتس  کٔھٹِتھ  چِھ  تھاوان  اَمہِ  پتہٕ  تہِ  زِ  اَسہِ  چُھ  یہِ  لُکن  خٲطرٕ  (پننہِ)  کتابِہ  منٛزواضح  کۆرمُت،  تیٚلہِ  چُھ  تِمنٕے  لُکن  پیٚٹھ  اللہ  تعالیٰ  لعنت  سوزان  (یعنی  تِمن  چُھ  پننہِ  رحمت  نِشہِ  دوٗر  کران)  تہٕ  لعنت  سوزن  وٲلۍ  تہِ  چِھ  تِمن  پیٚٹھ  لعنت  سوزان۔"
  },
  {
    "verse_id": 160,
    "translation": "مگر  یِم  لُکھ  توبہٕ  کرن  تہٕ  (پانس)  کرن  اصلاح،  بیٚیہِ  کرن  (حقس)  ظٲہر،  تیٚلہِ  کرٕ  بہٕ  (تہِ)  تِمن  معاف،  تہٕ  بہٕ  چُھس  سیٚٹھاہ  بۆڈ  توبہٕ  قبول  کرن  وول  مہربان۔"
  },
  {
    "verse_id": 161,
    "translation": "بے  شک  یِمَو  (حق  کٔھٹِتھ  تھٲوِتھ)  کفر  کۆر  تہٕ  موٗدۍ  اَتھ  حالتس  منٛز  زِ  تِم  ٲسۍکٲفِرٕے،تِمن  پیٚٹھ  چھے٘  اللہ  تعالیٰ  سٕنز،تہٕ  فرشتن  ہٕنٛز،بیٚیہِ  سارِنٕے  لُکن  ہٕنٛز  لعنت۔"
  },
  {
    "verse_id": 162,
    "translation": "تِم  روزن  ہمیشہ  أتھۍ  (لعنتس)  منٛز  (گرفتار)،  تِمن  پیٚٹھ  یِیہِ  نہٕ  عذاب  لۆژراونہٕ،  تہٕ  نَہ  یِیہِ  تِمن  مہلت  دِنہٕ۔"
  },
  {
    "verse_id": 163,
    "translation": "تہٕ  تُہُند  معبود  چُھ  سُہ  خداے  یُس  کُن  چُھ،  تَس  وَرٲے  چُھنہٕ  کانٛہہ  معبود  (سُہ)  چُھ  سیٚٹھاہ  مہربان  سیٚٹھاہ  رحم  کرن  وول۔"
  },
  {
    "verse_id": 164,
    "translation": "بے  شک  چھے٘  آسمانن  تہٕ  زمین  کِس  بناونس  منٛز،  تہٕ  رات  دۅہ  کِس  یِنس  گژھنس  منٛزتہٕ  تِمن  جہازن  (تہٕ  ناوَن)  منٛز  یِم  سمندرس  منٛز  لُکن  نفع  واتناوَن  وٲلۍ  چیز  تُلِتھ  پکان  چِھ،  تہٕ  تَتھ (روٗدٕکِس)  آبس  منٛزیَتھ  اللہ  تعالیٰ  آسمانہٕ  والان  چُھ،  پتہٕ  چُھ  تمہ  سٍتۍ  زمینس  مۅردٕ  سپدنہٕ  پتہٕ  زندٕہ  کران  (سۅ  زمین)  یَتھ  منٛزتٔمۍ  پۯتھ  قٔسمٕکۍ  جانور  چِھ  پٔھہلٲوِمٕتۍ،  بیٚیہِ  ہواہن  ہٕندِس  رۅخ  بدلاونس  منٛزتہٕ  تَتھ  اۆبرس  منٛز  یُس  آسمانس  تہٕ  زمینس  منٛزباگ  (اللہ  تعالیٰ  سٕنٛدِ  حُکمُک)  پابند  (سپدِتھ  پکان)  چُھ  (یِمن  منٛز  چھے٘)  گاٹلیٚن  خٲطرٕ  (اللہ  تعالیٰ  سٕندِ  قدرت  چہِ  واریاہ) نِشٲنِیہِ۔"
  },
  {
    "verse_id": 165,
    "translation": "تہٕ  لُکن  منٛز  چِھ  کینہہ  تِتھۍ  تہِ  یِم  اللہ  تعالیٰ  سٕندیٚن  غٲرن  چِھ  اللہ  تعالیٰ  سٕندۍ  شریک  ٹھٔہراوان  تہٕ  تِمن  سٍتۍ  چھ  اللہ  تعالیٰ  ہس  سٍتۍ  محبت  ہِیوٗ  محبت  کران،  تہٕ  یِم  لُکھ  ایمان  وٲلۍ  چِھ  تِم  چِھ  (پۯتھ  کٲنسہِ  ہٕنٛدِ  کھۅتہٕ)  اللہ  تعالیٰ  ہس  سٍتۍ  سیٚٹھاہ  زیادٕہ  محبت  کران،  تہٕ  ہرگاہ  یِم  ظٲلِم  لُکھ  سُہ  وقت  وُچھن  ییٚلہِ  (ٲخرتُک)  عذاب  یہِٕنزن  أچھن  برونٛہہ  کنہِ  آسہِ  (پتہٕ  زانن)  زِ  تمام  طاقتن  ہُنٛد  مٲلک  چُھ  اللہ  تعالیٰ  تہٕ  بے  شک  چُھ  اللہ  تعالیٰ  سخت  عذاب  دِنہٕ  وول۔"
  },
  {
    "verse_id": 166,
    "translation": "(بیٚیہِ)  ییٚلہِ  تِم  (کُفرٕکۍ  پیشوا)  یہِٕنزپٲروی  کرنہٕ  آیہِ  گژھن  پننیٚن  پتہٕ  پتہٕ  پکن  والیٚن  بے  زار  تہٕ  (تِم  سٲری)  وُچھن  (اللہ  تعالیٰ  سُنٛد)  عذاب  تہٕ  سٲری  اسباب  گژھن  تِمن  نِشہِ  الگ۔"
  },
  {
    "verse_id": 167,
    "translation": "تہٕ  (یہِ  بےزٲری  وُچِھتھ)  وَنن  (مشرک)  پٲرو  کار،  کاش  گژِھہ  ہے  اَسہِ  (دنیاہس  منٛز  واپس  گژھنُک)  اکھ  موقع  حٲصل،  تیٚلہِ  کرو  أسۍ  (تہِ)  تِمن  نِشہِ  بے  زٲری  ہُنٛد  اظہار،  یِتھہٕ  پٲٹھۍ  (اَز)  تِمَو  اَسہِ  نِشہِ  بے  زٲری  ظٲہر  چھے٘  کٔرمٕژ،  یِتھہٕ  پٲٹھۍ  ہاوِ  اللہ  تعالیٰ  تِمن  تِہِندۍ  پننٕۍ  اعمال  حسرت  بنٲوِتھ،تہٕ  تِم  ہیٚکن  نہٕ  (کُنہِ  طریقہٕ)  جہنم  منٛزٕ  نیٖرِتھ۔"
  },
  {
    "verse_id": 168,
    "translation": "اے  لُکو!  زمین  کیٚو  چیزو  منٛزٕ  یہِ  حلال  تہٕ  پاک  چُھ  (تہِ)  کھیٚیِوٗ  تہٕ  شیطان  سٕنزن  وَتن  پیٚٹھ  مَہ  پٔکوٗ  بے  شک  چُھ  سُہ  تُہُنٛد  ٹاکارٕہ  دُشمن۔"
  },
  {
    "verse_id": 169,
    "translation": "سُہ  چُھو  تۅہیہِ  بدی  تہٕ  بے  حیٲیی  ہُندُے  حکم  دِوان،  بیٚیہِ  یہِ  (تہِ)  زِ  تۆہۍ  ؤنِو  اللہ  تعالیٰ  ہس  متعلق  تِکینژھاہ  ییٚمِیُک  نہٕ  (پانہٕ)  تۅہیہِ  علم  آسہِ۔"
  },
  {
    "verse_id": 170,
    "translation": "تہٕ  ییٚلہِ  تِمن  (کٲفرن)  وَننہٕ  چُھ  یِوان  زِ  یہِ  اللہ  تعالیٰ  ہن  نٲزل  چُھ  فرموومُت  تَمِچ  پٲروی  کٔرِوٗ  تیٚلہِ  چِھ  ونان  (نَہ)  بلکہ  پَکَو  أسۍتٔتھۍ  (طریقس)  پیٚٹھ،  یَتھ  پیٚٹھ  اَسہِ  پَنُن  مول  بُڈِ  بب  وُچھمُت  چُھ  پکان،  ادٕ  تِہِندیٚن  مالیٚن  بُڈِببن  مَتہٕ  ٲسِۍزِ  ہے  عقل  نَہ  متہٕ  ٲسۍزِہیٚن  ہدایتس  پیٚٹھ۔"
  },
  {
    "verse_id": 171,
    "translation": "تہٕ  یمن  کٲفرن  ہنٛز  (ہدایتس  کُن  اَننٕچ)  مثال  چھے٘  تِتھِس  شخصہٕ  سٕنز  ہِش  یُس  کٲنسہِ  تِتھِس (جانورس)  آلَو  کرِ  یُس  آلوٕ  تہٕ  آوازِ  وَرٲے  کِہِنۍ  چُھنہٕ  بوزان  یم  لُکھ  چِھ  زٔرۍ،  کٔلۍ،  أنۍ۔  لہٰذا  چُھنہٕ  یمن  (کِہِنۍ)  فِکرِ  تران۔"
  },
  {
    "verse_id": 172,
    "translation": "اے  ایمان  والیو!  تِمَو  پاک  چیزو  منٛزٕ  کھیٚیِو  یِم  اَسہِ  تۅہیہِ  عطا  چِھ  کٔرِمٕتۍ،  بیٚیہِ  کٔرِو  اللہ  تعالیٰ  سُنٛد  شکر،  اگر  تۆہۍ  صرف  تٔمۍ  سٕنزٕے  یٲژ  بندگی  چِھو  کران۔"
  },
  {
    "verse_id": 173,
    "translation": "تٔمۍچُھ  تۅہیہِ  پیٚٹھ  حرام  کۆرمُت  صرف  مۅردار  تہٕ  رَتھ،  تہٕ  خنزیر  سُنٛد  ماز،  بیٚیہِ  سُہ  جانور  ییٚمِس  پیٚٹھ  ذبح  کرنہٕ  وِزِاللہ  تعالیٰ  ہس  وَرٲے  بیٚیہِ  (کٲنسہِ)  ہُندناوہیٚنہٕ  آسہِ  آمُت،  پتہٕ  یُس  شخص  سخت  مجبور  گژِھہ،  نَہ  آسہِ  نافرمٲنی  کرن  وول  تہٕ  نَہ  آسہِ  حدٕ  نیرن  وول،  تیٚلہِ  چُھنہٕ  تس  (زُو  بچاونہٕ  کِس  حدس  تام  کھیٚنس  منٛز)  کانٛہہ  گناہ،  بے  شک  چُھ  اللہ  تعالیٰ  سیٚٹھاہ  بخشن  وول  مہربان۔"
  },
  {
    "verse_id": 174,
    "translation": "بے  شک  یِم  لُکھ  کتاب  (تورات  کیٚن  تِمن  آیاتن)  یِم  اللہ  تعالیٰ  ہن  نٲزل  چِھ  کٔرۍمٕتۍکٔھٹِتھ  چِھ  تھاوان  تہٕ  اَمہِ  بدلہٕ  چِھ  معمولی  قٍمت  حٲصل  کران،تِم  لُکھ  چِھنہٕ  پننیٚن  شِکمن  منٛز  نار  برنہٕ  وَرٲے  کِہِنۍ  کھیٚوان،  تہٕ  اللہ  تعالیٰ  کرِ  نہٕ  تِمن  سٍتۍ  قیامت  کہ  دۅہ  کتھ  تہِ  تہٕ  نَہ  کرِ  تِمن  پاک،  بیٚیہِ  چُھ  تِہندِ  خٲطرٕ  دگ  تُلوُن  عذاب۔"
  },
  {
    "verse_id": 175,
    "translation": "یِمَے  چِھ  تِم  لُکھ  یِمَو  ہدایت  بدلہٕ  گُمرٲہی  مٔلۍ  ہِیٔژ  تہٕ  مغفرت  بدلہٕ  عذاب،  کٔمۍ  چیزن  بنٲوۍ  تِم  (جہنم  کِس)  نارس  پیٚٹھ  صبر  کرن  وٲلۍ۔"
  },
  {
    "verse_id": 176,
    "translation": "یہِ  چُھ  اَمہِ  وجہ  کِنۍ  زِ  اللہ  تعالیٰ  ہن  کٔرکتاب  حق  ہیٚتھ  نٲزل،  تہٕ  بے  شک  یِمَو  کتابِہ  منٛز  اختلاف  ترووٗ  تِم  چِھ  مخالفتس  منٛز  (حق  نِشہِ)  واریاہ  دوٗر  (گٔمٕتۍ)۔"
  },
  {
    "verse_id": 177,
    "translation": "نیکی  چھَنہٕ  صرف  یٔہے  کینہہ  زِ  تۆہۍ  پھِرِو  پنٕنۍ  بُتھۍ  مشرقس  تہٕ  مغربس  کُن،بلکہ  چھے٘  اصل  نیکی  یہِ  زِ  کانٛہہ  شخص  اَنہِ  اللہ  تعالیٰ  ہس  پیٚٹھ  تہٕ  قیامت  کِس  دۅہس  پیٚٹھ،تہٕ  فرشتن  پیٚٹھ،  تہٕ  (اللہ  تعالیٰ  سٕنزِ)  کتابِہ  پیٚٹھ  تہٕ  پیغمبرن  پیٚٹھ  ایمان،  بیٚیہِ  کرِاللہ  تعالیٰ  سٕندِس  محبتس  منٛز  (پَنُن)  مال  رشتہٕ  دارن  پیٚٹھ،تہٕ  یتیمن  پیٚٹھ،تہٕ  مۅحتاجن  پیٚٹھ،تہٕ  مسافرن  پیٚٹھ،تہٕ  منگن  والیٚن  پیٚٹھ،  بیٚیہِ  (غلامن  ہٕنزٕ)  گردنہِ  (آزاد  کرنس)  منٛز  خرچ،  تہٕ  نمازکرِ  قٲیِم  تہٕ  زکوٰۃ  دِیہِ،  تہٕ  ییٚلہِ  کانٛہہ  وعدٕہ  کرن  تیٚلہِ  آسن  پَنُن  وعدٕہ  پوٗرٕ  کرن  وٲلۍ،بیٚیہِ  آسن  سختی  (تنگ  دستی)  منٛز  تہٕ  مصیبتس  (بیمارِ)  منٛز  تہٕ  جنگ  کہ  شِدّت  (جہاد)  کہ  وقتہٕ  صبر  کرن  وٲلۍیمے  لُکھ  چِھ  پٔزۍیٲرۍ  تہٕ  یمے  چِھ  پرہیزگار۔"
  },
  {
    "verse_id": 178,
    "translation": "اے  ایمان  والیو!  تۅہیہِ  پیٚٹھ  چُھ  تِہِندِ  خوٗنُک  بدلہٕ  (قصاص)  فرض  کرنہٕ  آمُت  یِم  ناحق  یِن  قتل  کرنہٕ،  آزاد  سٕنٛدِ  بدلہٕ  آزاد  تہٕ  غلام  سٕندِ  بدلہٕ  غلام،  تہٕ  خاتونہِ  ہٕندِبدلہٕ  خاتون،  وۆنۍ  ہرگاہ  تس  (یعنی  قٲتِلس)  تٔمۍ  سٕندِس  بٲے  (یعنی  مقتول  سٕندِس  وٲرث)  سٕندِ  طرفہٕ  کینہہ  (یعنی  قصاص)  معاف  یِیہِ  کرنہٕ  تیٚلہِ  پَزِ  جان  دستوٗرٕ  مُوٲفق  پٲروی  کرٕنۍ،  تہٕ  (ہرجانہٕ  گژِھہ)  رٕتۍ  پٲٹھۍ  تٔمِس  (مقتول  سٕندِس  وٲرِثس)  تام  واتناوُن،یہِ  چھے٘  تُہٕندِس  ربّ  سٕندِ  طرفہٕ  رعایت  تہٕ  مہربٲنی،وۅنۍیُس  اَمہِ  پتہٕ  زیادتی  کرِ  تیٚلہِ  چُھ  تس  خٲطرٕ  دگ  تُلوُن  عذاب۔"
  },
  {
    "verse_id": 179,
    "translation": "تہٕ  تُہٕندِ  خٲطرٕ  چھے٘  قصاصس  (یعنی  خونُک  بدلہٕ  ہیٚنس)  منٛزٕے  زندگی  (ہٕنز  ضمانت)،  اے  عقلمند  لُکو!  تاکہ  تۆہۍ  بٔچِو  (خون  ریزی  تہٕ  بربٲدی  نِشہِ)۔"
  },
  {
    "verse_id": 180,
    "translation": "تۅہیہِ  پیٚٹھ  چُھ  فرض  یِوان  کرنہٕ  زِ  ییٚلہِ  تۅہیہِ  منٛزٕ  کٲنسہِ  موت  واتہِ  نکھہٕ،  ہرگاہ  تٔمۍ  کینہہ  مال  آسہِ  (پتھ  کُن)  تۯوومُت،  تیٚلہِ  کٔرِن  (پننِس)  مٲلِس  ماجہِ  تہٕ  قریبی  رشتہٕ  دارن  ہٕندِس  حقس  منٛز  جان  طریقہٕ  وصیت،  یہِ  چُھ  پرہیزگارن  پیٚٹھ  لٲزِم۔"
  },
  {
    "verse_id": 181,
    "translation": "پتہٕ  ییٚمۍ  شخصن  یہِ  (وصیت)  بوزنہٕ  پتہٕ  سۅ  بدلٲوتیٚلہِ  چُھ  تَمِیُک  گناہ  تِمنٕے  بدلاون  والیٚن  پیٚٹھ،  بے  شک  چُھ  اللہ  تعالیٰ  تھدِ  پایُک  بوزن  وول  وارٕ  پٲٹھۍ  زانن  وول۔"
  },
  {
    "verse_id": 182,
    "translation": "وۅنۍ  ہرگاہ  کٲنسہِ  شخصس  وصیت  کرن  وٲلۍ  سٕندِ  طرفہٕ (کٲنسہِ  ہٕنزِ) طرف  دٲری  یا (کٲنسہِ  ہٕندِس  حقس  منٛز) زیادتی  ہُنٛد  اندیشہ  آسہِ،تیٚلہِ  کرناوِ  سُہ  تِمن  درمیان  صلح،اَتھ  پیٚٹھ  چُھنہٕ  کانٛہہ  گناہ،بے  شک  چُھ  اللہ  تعالیٰ  سیٚٹھاہ  بخشن  وول  مہربان۔"
  },
  {
    "verse_id": 183,
    "translation": "اے  ایمان  والیو!  تۅہیہِ  پیٚٹھ  چھے٘  تِتھے  پٲٹھۍ  روزٕہ  فرض  کرنہٕ  آمژٕ  یِتھہٕ  پٲٹھۍ  تۅہیہِ  بروٗنٹھمیٚن  لُکن  پیٚٹھ  فرض  آسہٕ  آمژٕ  کرنہٕ  تاکہ  تۆہۍ  بٔنِو  پرہیزگار۔"
  },
  {
    "verse_id": 184,
    "translation": "(یِم  چِھ)  گٔرنٛز  ہٕندۍ  کینہہ  دۅہ،  وۅنۍ  ہرگاہ  تۅہیہِ  منٛزٕ  کانٛہہ  بیمار  آسہِ،  یا  آسہِ  سفرس  پیٚٹھ  تیٚلہِ  کٔرِن  باقٕیو  دۅہو  (ہٕنزو  روزَو)  سٍتۍ  گرنٛد  پوٗرٕ،تہٕ  یِمن  اَمِیُک  طاقت  آسہِ  نہٕ،  تِہِندِ  ذمہٕ  چُھ  أکِس  مسکین  سٕندِ  کھێنُک  بدلہٕ،پتہٕ  یُس  پننہِ  خوشی  (زیادٕہ)  نیکی  کرِ،تیٚلہِ  چُھ  سُہ  تس  خٲطرٕ  بہتر،تہٕ  تُہُند  روزٕہ  تھاوُن  چُھ  تُہٕندِ  خٲطرٕ  بہتر  ہرگاہ  تۅہیہِ  فِکرِ  تَرِ۔"
  },
  {
    "verse_id": 185,
    "translation": "ماہِ  رمضان  (چُھ  سُہ)  یَتھ  منٛزقرآن  نٲزل  چُھ  کرنہ  آمُت  یُس  لُکن  خٲطرٕ  ہدایت  چُھ،  تہٕ  (یَتھ  منٛز)  رہنمٲیی  کرن  واجِنہِ  تہٕ  (حقس  تہٕ  بٲطلس  منٛز)  فرق  کرن  واجِنہِ  ٹاکارٕہ  نِشٲنِیہِ  چھے٘،  لہٰذا،  یُس  اکھاہ  تۅہیہِ  منٛزٕ  یہِ  ریٚتھ  لَبِہ  تیٚلہِ  تھٲوِن  سُہ  ضرور  اَمہِ  چہ  روزٕہ،  تہٕ  یُس  اکھاہ  بیمار  آسہِ  یا  سفرس  پیٚٹھ  آسہِ  تیٚلہِ  کٔرِن  باقٕیو  دۅہو  (ہٕنزو  روزَو)  سٍتۍ  گرنٛد  پوٗرٕ،  اللہ  تعالیٰ  چُھ  تُہٕندِس  حقس  منٛز  آسٲنی  یَژھان  تہٕ  تُہٕندِ  خٲطرٕ  چُھنہٕ  دُشوٲری  یَژھان،تہٕ  اَمہِ  موجوٗب  زِ  تۆہۍ  ہیٚکوِ  گرنٛد  پوٗرٕ  کٔرِتھ،  تہٕ  اَمہِ  موجوٗب  زِ  تٔمۍ  یُس  ہدایت  تۅہیہِ  فرموومُت  چُھنَو  تَتھ  پیٚٹھ  کٔرِو  تٔمۍ  سُنٛد  بجر  بیان،  بیٚیہِ  اَمہِ  موجوٗب  زِ  تۆہۍ  بٔنِو  شُکر  کرن  وٲلۍ۔"
  },
  {
    "verse_id": 186,
    "translation": "تہٕ  (اے  ٹاٹھہِ!)  ییٚلہِ  تۅہیہِ  میٲنۍ  بندٕہ  میٲنِس  بارس  منٛز  سوال  کرن  تیٚلہِ  (ٲسیوٗکھ  ونان  زِ)  بہٕ  چُھس  نکھہٕ،  بہٕ  چُھس  آلَو  کرن  وٲلۍ  سٕندِس  آلوَس  جواب  دِوان  ییٚلہِ  تہِ  سُہ  مے٘  آلَو  چُھ  کران،  لہٰذا،پَزِ  یمن  زِ  میٲنۍ  فرمان  بردٲری  کٔرِن  اختیار  تہٕ  مے٘  پیٚٹھ  تھٲوِن  پختہ  یقین  تاکہ  تِم  لبن  (مُرادٕچ)  وَتھ۔"
  },
  {
    "verse_id": 187,
    "translation": "تُہٕندِ  خٲطر  چُھ  روزن  ہٕنزن  رٲژن  منٛز  پننیٚن  خاندارِنیٚن  نِشہِ  گژُھن  حلال  کرنہٕ  آمُت،  تِمہٕ  چھے٘  تُہٕند  پۅشاک  تہٕ  تۆہۍ  چِھو  تِہِندۍ  پۅشاک،  اللہ  تعالیٰ  ہس  چُھ  پَے  زِ  تۆہۍ  ٲسِوٕ  پننِس  حقس  منٛز  خیانت  کران،  اَمہِ  موجوٗب  کۆر  تٔمۍ  تُہٕندِس  حالس  پیٚٹھ  رحم  تہٕ  تۅہیہِ  کۆرنَو  معاف،لہٰذا، کٔرِو  وۅنۍ  (روزن  ہٕنزن  رٲژن  منٛز  بے  شک)  تِمن  سٍتۍ  مباشرت  تہٕ  یہِ  اللہ  تعالیٰ  ہن  تُہٕندِ  خٲطرٕ  لیۆکھمُت  چُھ  (تہِ)  روٗزِو  یَژھان،  بیٚیہِ  روٗزِو  کھیٚوان  چیٚوان  یۆت  تام  زن  تۅہیہِ  صُبح  ہٕچ  سفید  داو  (رٲژ  ہٕنٛزِ)  سیاہ  دَاوِ  نِشہِ  (الگ  سپدِتھ)  نٔنۍ  پٲٹھۍ  اَتھہِ  یِیہِ،  پتہٕ  کٔرِو  روزٕہ  رٲژ  (ہنٛدس  یِنَس)  تام  پوٗرٕ،  تہٕ  زنانن  سٍتۍ  مَہ  ٲسِوتتھ  دوران  مباشرت  کران  ییٚلہِ  تۆہۍ  مسجدن  منٛز  اعتکافس  بِہتھ  ٲسِوٗ  یِم  چِھ  اللہ  تعالیٰ  سٕندۍ  (قٲیِم  کرنہٕ  آمٕتۍ)  حد،  لہٰذا،مَہ  گٔژِھو  یِمن  (پھُٹراونہٕ  کہ  غرضہٕ)  نکھہٕ،  یِتھے  پٲٹھۍچُھ  اللہ  تعالیٰ  لُکن  ہٕنٛدِ  خٲطرٕ  پنٕنۍ  آیات  (ویٚژھنٲوِتھ)  بیان  فرماوان  تاکہ  تِم  کرن  پرہیزگٲری  اختیار۔"
  },
  {
    "verse_id": 188,
    "translation": "تہٕ  تۆہۍ  مَہ  ٲسِوپانہٕ  وٲنۍ  اَکھ  أکۍ  سٕندۍ  مال  ناحق  کھیٚوان  تہٕ  نَہ  مَہ  ٲسِو  مال  (رُشوت  رٔنگۍ)  حٲکِمن  تام  واتناوان  زِ  یِتھہٕ  پٲٹھۍ  ہیٚکوِ  لُکن  ہٕندِ  مالُک  کینہہ  حِصہٕ  تۆہۍ  (تہِ)  ناجٲیِز  طریقہٕ  کھیٚتھ  حالانکہ  آسیٚو  تۅہیہِ  پَے  (زِ  یہِ  چُھ  گناہ)۔"
  },
  {
    "verse_id": 189,
    "translation": "(اے  ٹاٹھہِ!)  لُکھ  چِھو  تۅہیہِ  پٕۯژھان  نویٚن  زوٗنن  متعلق،  فرمٲوِو  یِمہٕ  چھے٘  لُکن  خٲطرٕ  تہٕ  ماہِ  حج  (کہ  تعیّن)  خٲطرٕ  وقتہٕ  چہِ  علامتہٕ،  تہٕ  یہِ  چھَنہٕ  کانٛہہ  نیکی  زِ  تۆہۍ  یِیِو  (احرام  کِس  حالتس  منٛز)  گرن  منٛزپٔتِمہِ  طرفہٕ  بلکہ  چھے٘  نیکی  (یِتھیٚو  اُلٹہٕ  رسمَو  بجایہِ)  پرہیزگٲری  اختیار  کرٕنۍ،  تہٕ  تۆہۍ  ٲسِو  گرن  منٛز  تِہِندیٚو  دَروازَو  کِنۍ  یِوان،  تہٕ  اللہ  تعالیٰ  ہس  روٗزِو  کھۅژان  تاکہ  تۆہۍ  گٔژِھو  کامیاب۔"
  },
  {
    "verse_id": 190,
    "translation": "تہٕ  اللہ  تعالیٰ  سٕنزِ  وَتہِ  منٛز  کٔرِوتِمن  سٍتۍ  (دفٲعی)  جنگ  یِم  تۅہیہِ  پیٚٹھ  جنگ  مسلط  چِھ  کران  (وۅنۍ  گۆو)  حدٕ  نِشہِ  مَہ  نیٖرِو  بے  شک  چُھنہٕ  اللہ  تعالیٰ  حدٕ  نیرن  والیٚن  پسندکران۔"
  },
  {
    "verse_id": 191,
    "translation": "تہٕ  (جنگس  دوران)  ییٚتہِ  تہِ  تِم  (جنگجو  تہٕ  لڑایہِ  گٔرۍکٲفر)  لٔبِیوٗکھ  (تَتہِ)  مٲرِیوٗکھ،  تہٕ  یِم  کٔڑِیوٗکھ  (ریاستی  اقدام  کہ  ذریعہ)  تَتہِ  نیٚبر  ییٚتہِ  تۆہۍ  یِمَو  کٔڑِمٕتۍ  ٲسِہَوٗ  تہٕ  فتنہ  تُلُن  چُھ  قتلہٕ  کھۅتہٕ  تہِ  زیادٕہ  سخت  (جرم)،  تہٕ  تِمن  سٍتۍ  مَہ  کٔرِومسجدِ  حرامس  (خانہ  کعبس)  نکھہٕ  جنگ  یۆت  تام  نہٕ  تِم  خۅد  تۅہیہِ  سٍتۍ  تَتہِ  نَس  جنگ  کرن،  پتہٕ  ہرگاہ  تِم  تۅہیہِ  سٍتۍ  قتال  کرن  تیٚلہِ  کٔرِیوٗکھ  تۆہۍ  تہِ  (جوٲبی  طور)  تِم  قتل،  (یِتھیٚن  جنگجو  تہٕ  لڑایہِ  گریٚن)  کٲفرن  چُھ  یۅہے  سزا۔"
  },
  {
    "verse_id": 192,
    "translation": "پتہٕ  اگر  تِم  باز  پھیرن  تیٚلہِ  چُھ  بے  شک  اللہ  تعالیٰ  سیٚٹھاہ  بخشن  وول  مہربان۔"
  },
  {
    "verse_id": 193,
    "translation": "تہٕ  تِمن  سٍتۍ  روٗزِو  جنگ  کران  یۆت  تام  زن  کانٛہہ  فتنہ  روزِنہٕ  پَتھ  کُن  تہٕ  دین  سپدِ  اللہ  تعالیٰ  سٕے  تابع  (یعنی  امن  تہٕ  سلامتی  تہٕ  انسٲنی  تکریم  کہ  حفاظتُک  نظام  گژِھہ  عملی  طور  قٲیِم)،  پتہٕ  اگر  تِم  باز  پھیرن  تیٚلہِ  چھَنہٕ  ظٲلِمَو  وَرٲے  بیٚیہِ  کٲنسہِ  پیٚٹھ  زیادتی  کرٕنۍٹھیک۔"
  },
  {
    "verse_id": 194,
    "translation": "حُرمت  والہِ  ریٚتہٕ  بدلہٕ  چُھ  حُرمت  وول  ریٚتھ  تہٕ  (باقی)  حُر  مت  وٲلۍ  چیزچِھ  اکھ  أکۍ  سُنٛد  بدل،  وۅنۍ  ہرگاہ  تۅہیہِ  پیٚٹھ  کانٛہہ  زیادتی  کرِ،تۆہۍ  تہِ  کٔرِو  تس  پیٚٹھ  زیادتی  مگر  تِژٕے  ییٖژ  تٔمۍ  تۅہیہِ  پیٚٹھ  کٔر،  تہٕ  اللہ  تعالیٰ  ہس  روٗزِو  کھۅژان  تہٕ  زٲنِتھ  تھٲوِو  زِ  اللہ  تعالیٰ  چُھ  کھۅژن  والیٚن  سٍتۍ۔"
  },
  {
    "verse_id": 195,
    "translation": "بیٚیہِ  کٔرِو  اللہ  تعالیٰ  سٕنزِ  وَتہِ  منٛز  خرچ  تہٕ  پننیٚوٕے  اَتھَو  مہ  تۯایو  پَنُن  پان  ہلاکتس  منٛز،تہٕ  نیکی  کٔرِو  اختیار،  بے  شک  چُھ  اللہ  تعالیٰ  نیکوکارن  سٍتۍ  محبت  کران۔"
  },
  {
    "verse_id": 196,
    "translation": "بیٚیہِ  کٔرِو  حج  تہٕ  عمرٕہ  (ہٕکۍ  مناسک)  اللہ  تعالیٰ  سٕندِ  خٲطر  مکمل،  پتہٕ  ہرگاہ  تۆہۍ  (وَتہِ  منٛز)  رُکاونہٕ  یِیِو  تیٚلہِ  یۅسہٕ  تہِ  قربٲنی  دستیاب  گژِھہ  (کرنہٕ  خٲطرٕ  سوٗزِو)  تہٕ  پننیٚن  کلن  مَہ  کٲسِو  مَس  تۆت  تام  یۆت  تام  نہٕ  قربٲنی  (ہُنٛد  جانور)  پننِس  مقامس  تام  واتہِ،  پتہٕ  یُس  کانٛہہ  تۅہیہِ  منٛزٕ  بیمار  آسہِ،یا  آسہِ  تٔمِس  کلس  کانٛہہ  تکلیف  (اَمہِ  وجہ  کِنۍ  کاسناوِ  قبل  از  وقت  مَس)  تیٚلہِ  (تھٲوِن  اَمہِ)  بدلہٕ  روزٕہ،  یا  (دِیِن)  صدقہٕ،  یا  (کٔرِن)  قربٲنی،  پتہٕ  ییٚلہِ  تۆہۍ  اطمنان  کِس  حالتس  منٛز  ٲسِو  تیٚلہِ  یُس  کانٛہہ  حجس  سٍتۍ  عمرہ  رَلاونُک  فٲیدٕہ  تُلہِ  تیٚلہِ  یۅسہٕ  تہِ  قربٲنی  دستیاب  گژِھہ  (سۅ  کٔرِن)،  پتہٕ  ییٚمِس  یِتہِ  دستیاب  آسہِ  نہٕ،سُہ  تھٲوِن  تۯین;  دۅہن  ہٕنزٕروزٕہ  حجس  منٛز  (یعنی  حج  کس  زمانس  منٛز)  تہٕ  سَتھ  (دۅہ)  ییٚلہِ  تۆہۍ  حج  پیٚٹھہٕ  واپس  پھِیٖرِوٗیِم  گٔے  برابر  داہ  (روزٕہ)،  یہِ  (رعایت)  چھے٘  تس  خٲطرٕ  ییٚمۍ  سٕندۍ  اہل  وعیال  مسجدِ  حرامس  نکھہٕ  آسن  نہٕ  روزان  (یعنی  یُس  نہٕ  مکُک  روزن  وول  آسہِ)  بیٚیہِ  روٗزِو  اللہ  تعالیٰ  ہس  کھۅژان  تہٕ  زٲنِتھ  تھٲوِو  زِ  اللہ  تعالیٰ  چُھ  سخت  عذاب  دِنہٕ  وول۔"
  },
  {
    "verse_id": 197,
    "translation": "حجِکۍ  کینہہ  ریٚتھ  چِھ  مقرر  (یعنی  شوال،ذوالقعدہ  تہٕ  ذی  الحجِکۍ  داہ  دۅہ)  تہٕ  یُس  شخص  یِمن  (ریٚتن)  منٛز  نیت  کٔرِتھ  (پانس  پیٚٹھ)  حج  لٲزم  کرِ،تیٚلہِ  نَہ  مَہ  کٔرِن  حج  کیٚن  دۅہن  منٛز  زنانن  سٍتۍ  اختلاط،  تہٕ  نَہ  (بیٚیہِ)  کانٛہہ  گناہ،تہٕ  نَہ  مَہ  کٔرِن  کٲنسہِ  سٍتۍلڑٲے،  تہٕ  تۆہۍ  یۅسہٕ  تہِ  نیکی  کٔرِو  اللہ  تعالیٰ  چُھ  تَتھ  وارٕ  پٲٹھۍ  زانان،  تہٕ  (ٲخرت  کہ)  سفرُک  (سنٛز  تہٕ)  سامان  کٔرِو  بے  شک  چُھ  سارِوٕے  کھۅتہٕ  بہتر  وَتہٕ  خرٕچ  تقویٰ  تہٕ  اے  عقل  تھاون  والیو!میون  تقویٰ  کٔرِو  اختیار۔"
  },
  {
    "verse_id": 198,
    "translation": "تہٕ  تۅہیہِ  پیٚٹھ  چُھنہٕ  اَتھ  کتھہِ  منٛز  کانٛہہ  گناہ  ہرگاہ  تۆہۍ  (حج  کِس  زمانس  منٛز  تجارت  کہ  ذریعہ)  پننِس  ربّ  سُنٛد  فضل  (تہِ)  تلاش  کٔرِوٗپتہٕ  ییٚلہِ  تۆہۍ  عرفات  پیٚٹھہٕ  واپس  یِیِوٗتیٚلہِ  ٲسِو  مشعرِ  حرامس  (مُزدلفہ  ہَس)  نِشہِ  اللہ  تعالیٰ  سٕنز  ذکر  کران  تہٕ  تٔمۍ  سٕنز  ذکر  کٔرِو  تِتھہٕ  پٲٹھۍ  یِتھہٕ  پٲٹھۍ  تٔمۍ  تۅہیہِ  ہدایت  چُھ  فرموومُت،  تہٕ  بے  شک  ٲسۍوُ  تۆہۍ  اَمہِ  برونٛہہ  (وَتہِ)  ڈٔلۍ  مٕتۍ۔"
  },
  {
    "verse_id": 199,
    "translation": "پتہٕ  ٲسِوتۆہۍ  تَتی  پیٚٹھہٕ  گٔژِھتھ  واپس  یِوان  ییٚتہِ  پیٚٹھہٕ  (باقی)  لُکھ  واپس  چِھ  یِوان  تہٕ  اللہ  تعالیٰ  ہس  مٔنگِو  (سیٚٹھاہ)  مغفرت،  بے  شک  چُھ  اللہ  تعالیٰ  سیٚٹھاہ  مغفرت  کرن  وول  مہربان۔"
  },
  {
    "verse_id": 200,
    "translation": "پتہٕ  ییٚلہِ  تۆہۍ  پننہِ  حجِکۍ  ارکان  پوٗرٕ  کٔرِتھ  مۅکلٲوِو  پتہٕ  ٲسِو  (منیٰ  ہَس  منٛز)  خوٗب  اللہ  تعالیٰ  سٕنزذکر  کران  یِتھہٕ  پٲٹھۍ  تۆہۍ  پننِس  مٲلِس  بُڈِ  بب  سٕنز  ذکر  (سیٚٹھاہ  شوق  سان)  کران  چِھو  نَتہٕ  ٲسِواَمہِ  کھۅتہٕ  تہِ  زیادٕہ  شوق  کہ  شِدّت  سان  (اللہ  تعالیٰ  سٕنز)  ذکرکران،  پتہٕ  چِھ  لُکو  منٛزٕ  کینہہ  تِتھۍ  تہِ  یِم  ونان  چِھ،  اے  سانہِ  ربّہ!  اَسہِ  کر  (بس)  دُنیاہس  منٛز  عطا  تہٕ  یِتھِس  شخصس  خٲطرٕ  چُھنہٕ  ٲخرتس  منٛز  کانٛہہ  حِصہٕ۔"
  },
  {
    "verse_id": 201,
    "translation": "تہٕ  یِموے  منٛز  چِھ  کینہہ  تِتھۍ  تہِ،یِم  عرض  چِھ  کران،  اے  سانہِ  پروردگارٕ!  اَسہِ  کر  دُنیاہس  منٛز  (تہِ)  رٕژر  عطا  تہٕ  ٲخرتس  منٛز  (تہِ  کر)  رٕژر  (عطا)  تہٕ  اَسہِ  تھاو  جہنم  کہ  عذاب  نِشہِ  محفوظ۔"
  },
  {
    "verse_id": 202,
    "translation": "یِمے  چِھ  تِم  لُکھ  یِمن  خٲطرٕ  تِہِنزِ  (نیک)  کمایہِ  منٛزٕ  حِصہٕ  چُھ،  تہٕ  اللہ  تعالیٰ  چُھ  جلد  حساب  کرن  وول۔"
  },
  {
    "verse_id": 203,
    "translation": "تہٕ  اللہ  تعالیٰ  ٲسِیوٗن  (یِمن)  گٔرنٛز  ہٕنٛدیٚن  دۅہن  منٛز  (واریاہ  زیادٕہ)  یاد  کران،پتہٕ  ییٚمۍ  کٲنسہِ  (منیٰ  پیٚٹھہٕ  واپسی  منٛز)  دۆنۍ  دۅہن  منٛز  جلدی  کٔر،تَس  پیٚٹھ  چُھنہٕ  کانٛہہ  گناہ  تہٕ  ییٚمۍ  (اَتھ  منٛز)  ژیر  کۆر  تس  پیٹھ  تہ  چُھنہ  کانٛہہ  گناہ،یہِ  چُھ  تٔمۍ  سٕندِ  خٲطرٕ  یُس  پرہیزگاری  اختیار  کرِ،  بیٚیہِ  روٗزِو  اللہ  تعالیٰ  ہس  کھۅژان  تہٕ  زٲنِتھ  تھٲوِو  زِ  تۆہۍ  سٲری  یِیِو  تٔسۍ  نِشہِ  جمع  کرنہٕ۔"
  },
  {
    "verse_id": 204,
    "translation": "تہٕ  لُکن  منٛز  چُھ  کانٛہہ  شخص  تِیُتھ  تہِ  (آسان)  ییٚمۍ  سٕنز  کتھ  دُنیٲوی  زندگی  منٛز  تۅہیہِ  خۅش  چھے٘  کران،  بیٚیہِ  چُھ  سُہ  اللہ  تعالیٰ  ہس  پننہِ  دل  چہِ  کتھہِ  پیٚٹھ  گواہ  تہِ  بناوان،  حالانکہ  چُھ  سُہ  سارِوٕے  کھۅتہٕ  زیادٕہ  لڑایہِ  گۆر۔"
  },
  {
    "verse_id": 205,
    "translation": "تہٕ  ییٚلہِ  سُہ  (تۅہیہِ  نِشہِ)  پھیران  چُھ  تیٚلہِ  چُھ  زمینس  منٛز  (پۯتھ  ممکن)  تگ  دَو  کران  تاکہ  اَتھ  منٛز  تُلہِ  ہے  فساد،  بیٚیہِ  کرِہے  زراعت  تہٕ  نسل  تباہ،  تہٕ  اللہ  تعالیٰ  چُھنہٕ  فساد  پسند  فرماوان۔"
  },
  {
    "verse_id": 206,
    "translation": "تہٕ  ییٚلہِ  تس  (اَتھ  ظلمس  تہٕ  فسادس  پیٚٹھ)  وَننہٕ  یِیہِ  زِ  اللہ  تعالیٰ  ہس  کھۅژ  تیٚلہِ  چُھ  تٔمۍ  سُنٛدغروٗر  تس  زیادہ  زیادہ  گناہن  پیٚٹھ  ہٕس  دِوان،  لہٰذا  چُھ  تس  خٲطرٕ  جہنم  کٲفی  تہٕ  سُہ  چُھ  پٔزۍپٲٹھۍخراب  ٹھکانہٕ۔"
  },
  {
    "verse_id": 207,
    "translation": "تہٕ  لُکن  منٛز  چُھ  (اَتھ  برعکس)  کانٛہہ  تِیُتھ  شخص  تہِ  آسان  یُس  اللہ  تعالیٰ  سٕنز  رضا  حٲصل  کرنہٕ  خٲطرٕ  پَنُن  زُو  تہِ  چُھ  کٕنان،  تہٕ  اللہ  تعالیٰ  چُھ  بندن  پیٚٹھ  سیٚٹھاہ  مہربٲنی  کرن  وول۔"
  },
  {
    "verse_id": 208,
    "translation": "اے  ایمان  والیو!  اسلامس  منٛز  گٔژِھو  پوٗرٕ  پوٗرٕ  دٲخل،  تہٕ  شیطان  سٕنزن  وتن  پیٚٹھ  مَہ  پٔکوٗ  بے  شک  چُھ  سُہ  تُہُنٛد  ٹاکارٕہ  دشمن۔"
  },
  {
    "verse_id": 209,
    "translation": "وۅنۍ  ہرگاہ  تۆہۍ  اَمہِ  پتہٕ  تہِ  لغزش  کٔرِو  ییٚلہِ  زَن  تۅہیہِ  نِشہِ  ٹاکارٕہ  نشٲنِیہِ  آیہِ  تیٚلہِ  زٲنِو  زِ  اللہ  تعالیٰ  چُھ  سیٚٹھاہ  غٲلب  بۆڈ  حکمت  وول۔"
  },
  {
    "verse_id": 210,
    "translation": "کیا  تِم  چھا  أتھۍ  کتھہِ  پۯاران  زِ  اۆبرٕکیٚن  سائبا  نن  منٛز  گژِھہ  اللہ  تعالیٰ  (سُنٛد  عذاب)  یُن،  بیٚیہِ  گژھن  فرشتہٕ  تہِ  (بۅن  وَسٕنۍ)  تہٕ  (سورُے)  قٕصے  گژِھہ  مۅکلُن،  ٲخٕر  چھے٘  سارے  کامہِ  اللہ  تعالیٰ  ہس  کُنے  پیش  سپدن  واجِنہِ۔"
  },
  {
    "verse_id": 211,
    "translation": "تۆہۍ  پٕۯژِھو  بنی  اسرٲیِلس  زِ  اَسہِ  کٲژاہ  ٹاکارٕہ  نِشٲنِیہِ  آسہٕ  تِمن  عطا  کرِ  مَژٕ،  تہٕ  یُس  شخص  اللہ  تعالیٰ  سٕنز  نعمت  پانس  نِشہِ  یِنہٕ  پتہٕ  بدلاو  تیٚلہِ  چُھ  بے  شک  اللہ  تعالیٰ  سخت  عذاب  دِنہٕ  وول۔"
  },
  {
    "verse_id": 212,
    "translation": "کٲفرن  خٲطرٕ  چھے٘  دُنیاہٕچ  زندگی  حدٕ  کھۅتہٕ  پٲراونہ  آمٕژ  تہٕ  تِم  چِھ  ایمان  والیٚن  سٍتۍ  مذاق  کران،  تہٕ  یِمَو  تقویٰ  کۆر  اختیار،  تِم  آسن  قیامت  کہ  دۅہ  تِمن  سرس،  تہٕ  یس  اللہ  تعالیٰ  یَژھان  چُھ  تس  چُھ  بے  حساب  عطا  کران۔"
  },
  {
    "verse_id": 213,
    "translation": "سٲری  لُکھ  ٲسۍ  (ابتداہس  منٛز)  أکۍ  سٕے  دیٖنس  پیٚٹھ  جمع،  (پتہٕ  ییٚلہِ  تِمن  منٛز  اختلاف  سپٕدۍ)  پتہٕ  سوٗزۍاللہ  تعالیٰ  ہَن  خۅش  خبر  دِنہٕ  وٲلۍ  تہٕ  کھۅژناون  وٲلۍ  پیغمبر،  تہٕ  تِمن  سٍتۍ  کٔرٕن  حقس  پیٚٹھ  مبنی  کتاب  نٲزل  تاکہ  سۅ  کرِ  لُکن  منٛز  تِمن  کتھن  ہُنٛد  فٲصلہٕ  یِمن  منٛز  تِمَو  اختلاف  اوس  لوگمُت  کرُن،  تہٕ  اَتھ  منٛز  کۆر  اختلاف  تہِ  فقط  تِموٕے  لُکو  یِمن  سۅ  کتاب  دِنہٕ  ٲس  آمٕژ،  اَمہِ  باوجود  زِ  تِمن  نِشہِ  آسہٕ  ٹاکارٕہ  نشٲنِیہِ  آمژٕ  (تہٕ  تِمَو  کۆر  یہِ  اختلاف  تہِ)  محض  پانہٕ  وٲنۍ  بغض  تہٕ  حسد  آسنہ  کنۍ،پتہٕ  سمجھٲواللہ  تعالیٰ  ہَن  پننہِ  حکمہٕ  سٍتۍ  ایمان  والیٚن  سۅحقٕچ  کتھ  یَتھ  منٛز  تِم  اختلاف  ٲسۍ  کران،تہٕ  اللہ  تعالیٰ  یس  یَژھان  چُھ  تس  چُھ  سیٚزِ  وَتہِ  کُن  راہنمٲیی  فرماوان۔"
  },
  {
    "verse_id": 214,
    "translation": "کیا  تۆہۍ  چِھوٕ  یہِ  گُمان  کران  زِتۆہۍ  گٔژِھو  (یِتھے  آزمٲیِشہِ  ورٲے)  جنتس  منٛز  دٲخل  حالانکہ  تۅہیہِ  وُچھٕو  نہٕ  وُنہِ  تِمن  لُکن  ہٕنز  ہِش  حالت  (تھٕے)  یِم  تۅہیہِ  برونٛہہ  دۯاے،  تِمن  واژٕ  رنگہٕ  رنگہٕ  سختیہِ  تہٕ  تکلیف  تہٕ  تِم  آے  (تِتھہٕ  پٲٹھۍ)  دٕنہٕ  وَنہٕ  زِ  (تَمہِ  قومٕکۍ)  پیغمبر  تہٕ  تِہِندیٚو  ایمان  والیو  سٲتھِیَو  (تہِ)  لٲے  کۯیکھ  زِ  اللہ  تعالیٰ  سُنٛد  مدد  کر  یِیہ؟  خبردار  سپدِو  زِ  بے  شک  چُھ  اللہ  تعالیٰ  سُنٛد  مدد  قریب۔"
  },
  {
    "verse_id": 215,
    "translation": "تۅہیہِ  چِھو  پٕۯژھان  زِ (اللہ  تعالیٰ  سٕنزِ  وَتہِ  منٛز)  کیا  کرو  خرچ،  فرمٲوِیوٗکھ  یوٗتاہ  تہِ  مال  خرچٲوِو  (ٹھیک  چُھ)  مگراَمِکۍ  حقدار  چِھ  تُہٕندۍ  مٲلۍ  ماجہِ  تہٕ  قریبی  رشتہٕ  دار،تہٕ  یتیم،  تہٕ  محتاج  تہٕ  مسافر،بیٚیہِ  یۅسہٕ  تہِ  نیکی  تۆہۍ  کران  چِھو  بے  شک  چُھ  اللہ  تعالیٰ  تَتھ  وارٕ  پٲٹھۍ  زانن  وول۔"
  },
  {
    "verse_id": 216,
    "translation": "تۅہیہِ  پیٚٹھ  چُھ  (فتنہ  و  فسادُک  بیول  گالنہٕ  مۅکھہٕ  تہٕ  اَمن  قٲیم  کرنہ  خٲطرٕ  پننس  بچاوس  منٛز)  قتال  فرض  کرنہٕ  آمُت،  حالانکہ  سہُ  چُھوتۅہیہِ  طبیعت  کِنۍناگوارگژھان،  تہٕ  ممکن  چُھ  زِ  تۆہۍ  کٔرِیوٗن  کانٛہہ  چیز  ناپسند  تہٕ  سُہ  آسہِ  (در  حقیقت)  تُہٕندِ  خٲطرٕ  بہتر،بیٚیہِ  چُھ  (یِتہِ)  ممکن  زِ  تۆہۍ  کٔرِیوٗن  کانٛہہ  چیز  پسند  تہٕ  سُہ  آسہِ  (درحقیقت)  تُہٕندِ  خٲطرٕ  خراب،  تہٕ  اللہ  تعالیٰ  چُھ  وارٕ  پٲٹھۍ  زانان  تہٕ  تۆہۍ  چِھو  نہٕ  زانان۔"
  },
  {
    "verse_id": 217,
    "translation": "لُکھ  چِھو  تۅہیہِ  پٕۯژھان  حُرمت  وٲلِس  ریٚتس  منٛزکیا  چُھ  جنگُک  حکم،  فرمٲوِیوٗکھ،  اَتھ  منٛز  چُھ  جنگ  بۆڈ  گناہ،  تہٕ  اللہ  تعالیٰ  سٕنزِ  وَتہِ  نِشہِ  رُکاوُن  تہٕ  تس  سٍتۍ  کفر  کرُن  تہٕ  مسجدِ  حرام  (خانہ  کعبہ)  نِشہِ  رُکاوُن،بیٚیہِ  تَتِکۍ  روزن  وٲلۍ  تَتہِ  کڑٕنۍ  چُھ  اللہ  تعالیٰ  ہس  نزدیک  (اَمہِ  کھۅتہٕ  تہِ)  بۆڈ  گناہ،تہٕ  یہِ  فتنہ  تُلُن  چُھ  قتلہٕ  کھۅتہٕ  تہِ  کٔھسِتھ  تہٕ  (یِم  کٲفر)  تھاوَن  تۅہیہِ  سٍتۍ  ہمیشہِ  جنگ  جٲری  اۆت  تام  زِ  تۅہیہِ  پھِرنَو  تُہٕندِ  دین  نِشہِ  اگر  (تِمن  تیوٗت)  طاقت  حٲصل  گژِھہ،  تہٕ  تۅہیہِ  منٛزٕ  یُس  شخص  پننہِ  دین  نِشہِ  پھیرِ  تہٕ  پتہٕ  مَرِ  سُہ  کٲفِرٕے،  تیٚلہِ  گژھن  دُنیاہس  تہٕ  ٲخرتس  منٛز  یِتھیٚن  لُکن  ہٕندۍ  (سٲری)  اعمال  برباد،  تہٕ  یِمَے  لُکھ  چِھ  جہنمی  تِم  روزن  تَتھ  منٛز  ہمیشہ۔"
  },
  {
    "verse_id": 218,
    "translation": "بے  شک  یِمَو  لُکو  ایمان  اۆن،  تہٕ  یِمَو  اللہ  تعالیٰ  سٕنٛدِ  خٲطرٕ  وطن  تۯووٗ  بیٚیہِ  کۆرُکھ  اللہ  تعالیٰ  سٕنٛزِ  وَتہِ  منٛزجہاد،  یِمَے  لُکھ  چِھ  اللہ  تعالیٰ  سٕندِ  رحمتٕکۍ  اُمیدوار،  تہٕ  اللہ  تعالیٰ  چُھ  بۆڈ  بخشن  وول  مہربان۔"
  },
  {
    "verse_id": 219,
    "translation": "تۅہیہِ  چِھ  شرابس  تہٕ  زارس  متعلق  پٕۯژھان  فرمٲوِیوٗکھ،  یِمن  دۅشوٕنۍ  منٛز  چُھ  بۆڈ  گناہ  تہٕ  لُکن  خٲطرٕ  چِھ  کینہہ  (دُنیٲوی)  فٲیدٕہ  تہِ  مگر  یِمن  دۅشوٕنۍ  ہُنٛد  گناہ  چُھ  یہِندِ  نفع  کھۅتہٕ  کٔھسِتھ،تہٕ  تۅہیہِ  چِھو  یِتہِ  پٕۯژھان  زِ  کیا  کینٛژھاہ  کرو  خرچ  فرمٲوِیوٗکھ،  یِکینٛژھاہ  ضرورت  کھۅتہٕ  ہُریمانہٕ  چُھ  (خرچ  کٔرِو)  یِتھے  پٲٹھۍ  چُھ  اللہ  تعالیٰ  تُہٕنٛدِ  خٲطرٕ  (پنٕنۍ)  احکام  ویٚژھنٲوِتھ  بیان  کران  تاکہ  تۆہۍ  کٔرِو  غوروفکر۔"
  },
  {
    "verse_id": 220,
    "translation": "(تُہُنٛد  غوروفکرگژِھہ) دنیا  ہس  تہٕ  ٲخرتس  (دۅشوٕنۍہٕندیٚن  معاملن)  منٛز  (روزُن)،  تہٕ  تۅہیہِ  چِھو  یتیمن  متعلق  پٕۯژھان،  فرمٲوِیوٗکھ،  تِمن  (ہٕندیٚن  معاملن)  ہٕنز  شیرپٲر  کرٕنۍ  چُھ  بہتر،  تہٕ  اگرتِم  (کھیٚنس  چیٚنس  تہٕ  کاروبارس  منٛز)  پانس  سٍتۍ  رَلٲوِیوٗکھ  تیٚلہِ  چِھ  تِم  تہِ  تُہٕندۍ  بٲے،  تہٕ  اللہ  تعالیٰ  چُھ  خرٲبی  کرن  وٲلِس  رٕژر  وَرتاون  وٲلِس  نِشہِ  الگ  پَۯزناوان،تہٕ  اگر  اللہ  تعالیٰ  ییٚژِھہ  ہے  تیٚلہِ  تۯاوِہیٚو  تۅہیہِ  مشقتس  منٛز،  بے  شک  چُھ  اللہ  تعالیٰ  غالب  بۆڈ  حکمت  وول۔"
  },
  {
    "verse_id": 221,
    "translation": "تہٕ  تۆہۍ  مَہ  کٔرِو  مشرک  زنانن  سٍتۍ  نکاح  یۆت  تام  نہٕ  تِمہٕ  مسلمان  سپدن،  تہٕ  بے  شک  چھے٘  مسلمان  کنیز  (آزاد)  مشرک  زنانہِ  ہٕنٛدِ  کھۅتہٕ  بہتر  خواہ  سۅ  تۅہیہِ  رٕژٕے  کونہٕ  باسہِ،  تہٕ  (مسلمان  خاتونن  ہنٛد)  مہ  کرو  مشرک  مردن  سٍتۍ  نکاح  یۆت  تام  نہٕ  تِم  مسلمان  سپدن،  تہٕ  یقینا  چُھ  مشرک  مردٕ  سٕندٕ  کھۅتہٕ  مومن  غلام  بہتر  خواہ  سُہ  تۅہیہِ  رُتُے  کونہٕ  باسہِ،  تِم  (کٲفر  تہٕ  مشرک)  چِھ  جہنمس  کُن  ناد  دِوان،  تہٕ  اللہ  تعالیٰ  چُھ  پننہِ  حکمہٕ  سٍتۍ  جنتس  تہٕ  مغفرتس  کُن  ناد  دِوان  تہٕ  پنٕنۍ  آیات  چُھ  لُکن  ہٕنٛدِ  باپت  ویٚژھنٲوِتھ  بیان  فرماوان  تاکہ  تِم  رَٹن  نصیحت۔"
  },
  {
    "verse_id": 222,
    "translation": "تہٕ  تۅہیہِ  چِھو  حیضس  (ماہؤری  ہٕندیٚن  دۅہن)  متعلق  پٕۯژھان،  فرمٲوِیوٗکھ،  سۅ  چھے٘  گندگی،  لہٰذا،  ٲسِو  تۆہۍ  حیض  کیٚن  دۅہن  زنانن  نِشہِ  دوٗر  روزان،تہٕ  یۆت  تام  نہٕ  تِمہٕ  پاک  سپدن  تِمن  نکھہٕ  ٲسۍ  زیٚو  نہٕ  گژھان،  تہٕ  ییٚلہِ  تِمہٕ  اصل  پٲٹھۍپاک  سپدن،  پتہٕ  ییٚمہِ  وَتہِ  کِنۍ  اللہ  تعالیٰ  ہن  تۅہیہِ  اجازت  چُھو  دِیُتمُت  تِمن  نِشہِ  ٲسِو  گژھان،  بے  شک  چُھ  اللہ  تعالیٰ  سیٚٹھاہ  توبہٕ  کرن  والیٚن  سٍتۍ  محبت  کران،  بیٚیہِ  یِم  جان  پٲٹھۍ  پٲکیزگی  چِھ  اختیار  کران  تِمن  سٍتۍ  چُھ  محبت  کران۔"
  },
  {
    "verse_id": 223,
    "translation": "تُہٕنزٕخاندارِنہِ  چھے٘  تُہٕندۍکھاہ  لہٰذا،پننیٚن  کھہَن  منٛز  یِتھہٕ  پٲٹھۍ  ییٚژِھویِیِوٗتہٕ  پننہِ  خٲطرٕ  کٔرِوآیندٕہ  مۅکھہٕ  کیہنٛہ  سامانہ  تیار  تہٕ  اللہ  تعالیٰ  سُنٛد  تقویٰ  کٔرِو  اختیار،بیٚیہِ  زٲنِو  زِ  تۆہۍ  چِھو  تٔمۍ  سٕندِس  دربارس  منٛز  پیش  سپدن  وٲلۍ،  تہٕ  (اے  ٹاٹھہِ!) تۆہۍ  بوزنٲوِیوٗکھ  اہلِ  ایمان  خۅش  خبر (زِ  اللہ  تعالیٰ  سٕندِس  دربارس  منٛز  روزِ  تِہِنز  پیشی  بہتر)۔"
  },
  {
    "verse_id": 224,
    "translation": "تہٕ  پننیٚن  قَسمن  ہٕنٛدِ  بٲعث  مَہ  بنٲوِیوٗن  اللہ  تعالیٰ  (سُنٛد  ناو  لُکن  سٍتۍ)  نیکی  کرنس  تہٕ  پرہیزگٲری  اختیار  کرنس،  بیٚیہِ  لُکن  منٛز  صلح  کرناونس  منٛز  ٹھۆر،  تہٕ  اللہ  تعالیٰ  چُھ  بہتر  پٲٹھۍ  بوزن  وول  بہتر  پٲٹھۍ  زانن  وول۔"
  },
  {
    "verse_id": 225,
    "translation": "اللہ  تعالیٰ  رَٹہِ  نہٕ  تۅہیہِ  تُہٕندیٚن  فضول  قسمن  پیٚٹھ  مگر  تِمن  متعلق  پٕۯژِھہ  ضروٗریُہُنٛد  اِرادٕہ  تُہٕندیٚو  دِلَو  آسہِ  کۆرمُت،  تہٕ  اللہ  تعالیٰ  چُھ  بۆڈ  بخشن  وول  سیٚٹھاہ  بُردبٲری  تھاون  وول۔"
  },
  {
    "verse_id": 226,
    "translation": "تہٕ  تِمن  لُکن  خٲطرٕ  یِم  پننیٚن  خاندارِنیٚن  نکھہٕ  نَہ  گژھنُکھ  قسم  کھیٚن  چھے٘  ژۅن  ریٚتن  ہٕنز  مہلت، وۅنۍ  اگر  تِم  (اَتھ  وقتس  منٛز)  رجوع  کرن  تیٚلہِ  چُھ  بے  شک  اللہ  تعالیٰ  بۆڈ  بخشن  وول  مہربان۔"
  },
  {
    "verse_id": 227,
    "translation": "تہٕ  ہرگاہ  تِمَو  طلاقُک  پۅختہٕ  ارادٕہ  آسہِ  کۆرمُت  تیٚلہِ  چُھ  بے  شک  اللہ  تعالیٰ  وارٕپٲٹھۍ  بوزن  وول  زانن  وول۔"
  },
  {
    "verse_id": 228,
    "translation": "تہٕ  یِمن  خاتونن  طلاق  آسہِ  دِنہٕ  آمُت  تِمہٕ  رُکٲوِن  پَنُن  پان  تۯیٚن  حیضن  تام،تہٕ  تِہِندِ  خٲطرٕ  چُھنہٕ  جٲیز  زِ  تِمہٕ  تھاون  تہِ  ژوٗرِ  یہِ  اللہ  تعالیٰ  ہن  تِہنزن  بچہِ  دانیٚن  منٛز  پٲدٕ  آسہِ  کۆرمُت  ہرگاہ  تِمہٕ  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  چھے٘  تھاوان،  تہٕ  اَتھ  وقتس  منٛز  چُھ  تِہٕندیٚن  خاوندن  تِمن  (بیٚیہِ)  پننِس  زوجیتس  منٛز  واپس  پھِرنُک  حق  زیادٕہ  اگر  تِم  اصلاح  کرنُک  ارادٕہ  کرن،  تہٕ  دستورٕ  مطٲبق  چِھ  زنانن  ہٕنٛدۍ  تہِ  مردن  پیٚٹھ  تِتھے  پٲٹھۍ  حقوق  یِتھہٕ  پٲٹھۍ  مردن  چِھ  زنانن  پیٚٹھ،  البتہ  مردن  چھے٘  تِمن  پیٚٹھ  فضیلت،  تہٕ  اللہ  تعالیٰ  چُھ  سیٚٹھاہ  غٲلب  بۆڈ  حکمت  وول۔"
  },
  {
    "verse_id": 229,
    "translation": "طلاق  چُھ  (صرف)  دۅیہِ  پھِرِ  (بس)  پتہٕ  یا  چھے٘  (خاندارِنۍ)  جان  طریقہٕ  (زوجیتس  منٛز)  رُکاوٕنۍ  نَتہٕ  چھے٘  جان  طریقہٕ  تۯاوٕنۍ،  تہٕ  تُہٕندِ  خٲطرٕ  چُھنہٕ  جٲیز  زِ  یِم  چیز  تۅہیہِ  تِمن  دِتۍ  مٕتۍ  چِھو  تِمو  منٛزٕ  ہیٚیوٗکھ  کینہہ  واپس  اَمہِ  ورٲے  زِ  دۅشوٕنۍآسہِ  خدشہ  زِدۅشوَے  ہیٚکن  نہٕ  (وۅنۍدۅن  بٲژن  ہُنٛد  رشتہٕ  برقرار  تھٲوتھ)  اللہ  تعالیٰ  سٕندۍ  حد  قٲیِم  تھٲوِتھ،  پتہٕ  اگر  تۅہیہِ  اندیشہِ  آسہِ  زِ  دۅشوَے  ہیٚکن  نہٕ  اللہ  تعالیٰ  سٕنٛدۍ  حدقٲیِم  تھٲوِتھ،  تیٚلہِ  چُھنہٕ  (اَتھ  صورتس  منٛز)  تِمن  پیٚٹھ  کانٛہہ  گناہ  زِ  خاندارِنۍکٔرِن  (پانہٕ)  کینہہ  بدلہٕ  دِتھ  (اَمہِ  تکلیف  دِنہٕ  والہِ  رشتہٕ  نِشہِ)  آزادی  حٲصل،  یِم  چِھ  اللہ  تعالیٰ  سٕندۍ  (مقرر  کرنہٕ  آمٕتۍ)  حد،  لہٰذا  مَہ  نیٖرِو  تۆہۍ  یِمن  برونٛہہ  تہٕ  یِم  لُکھ  اللہ  تعالیٰ  سٕندیٚو  حدَو  نِشہِ  برونٛہہ  چِھ  نیران،  تِمے  لُکھ  چِھ  ظٲلم۔"
  },
  {
    "verse_id": 230,
    "translation": "پتہٕ  اگر  تٔمۍ  (تۯیٚمہِ  لٹہِ)  طلاق  دِیُت  تیٚلہِ  آسہِ  نہٕ  سۅ  اَمہِ  پتہٕ  تس  خٲطرٕ  حلال  یۆت  تام  (نہٕ)  سۅ  بیٚیہِ  کٲنسہِ  خاوندس  سٍتۍ  نکاح  کرِ،  پتہٕ  اگر  سُہ  (دۆیُم  خاوند)  تہِ  طلاق  دِیہِ  تیٚلہِ  آسہِ  نہٕ  وۅنۍ  یِمن  دۅن  (یعنی  گۅڈنِکِس  خاوندس  تہٕ  أمِس  زنانہِ)  پیٚٹھ  کانٛہہ  گناہ  ہرگاہ  تِم  (نوِ  سرٕ  دۅن  بٲژن  ہٕندِس  رشتس  کُن)  واپس  پھیرن  مگر  شرط  چُھ  یہ  زِ  دۅشوے  آسن  یہ  خیال  تھاون  زِتِم  ہیٚکن  (وۅنۍ)  اللہ  تعالیٰ  سٕندۍ  حد  قٲیِم  تھٲوِتھ،یِم  چِھ  اللہ  تعالیٰ  سٕندۍ  (مقررکرنہٕ  آمٕتۍ)  حد  یِمن  سُہ  علمہٕ  والیٚن  خٲطرٕ  بیان  چُھ  فرماوان۔"
  },
  {
    "verse_id": 231,
    "translation": "تہٕ  ییٚلہِ  تۆہۍ  زنانن  طلاق  دِیِو  تہٕ  تِمہٕ  واتن  پنُن  عدت  (پوٗرٕ  سپدنس)  تام  تیٚلہِ  رُکٲوِیوٗکھ  تِمہٕ  جان  طریقہٕ  (پننِس  زوجیتس  منٛز)  نتہ  تۯٲوِیوٗکھ  تِمہٕ  جان  طریقہٕ  سان،تہٕ  تِمہٕ  مَہ  رُکٲوِیوٗکھ  محض  تکلیف  دِنہٕ  مۅکھہٕ  زِ  (تِمن  پیٚٹھ)  روٗزِو  زیادتی  کران،  تہٕ  یُس  کانٛہہ  یہِ  کرِ  تیٚلہِ  کۆر  تٔمۍ  پننِسٕے  پانس  پیٚٹھ  ظلم،  تہٕ  اللہ  تعالیٰ  سٕندۍ  احکام  مَہ  بنٲوِیوٗکھ  مذاق،  تہٕ  یاد  کٔرِواللہ  تعالیٰ  سٕنز  سۅ  نعمت  یۅسہٕ  تۅہیہِ  پیٚٹھ  چھے٘  (کرنہٕ  آمٕژ)،  بیٚیہِ  سۅ  کتاب  یۅسہٕ  تٔمۍ  تۅہیہِ  پیٚٹھ  نٲزل  کٔر،  تہٕ  دانٲیی  (ہٕنزٕ  کتھہٕ  یہِنز  تعلیم  تۅہیہِ  تٔمۍ  دِژمٕژ  چھَنَو)  سُہ  چُھو  تۅہیہِ  (اَمہِ  کتھہِ  ہٕنز)  نصیحت  کران،  تہٕ  اللہ  تعالیٰ  ہس  کھوٗژِو  بیٚیہِ  زٲنِو  زِ  بے  شک  چُھ  اللہ  تعالیٰ  سورُے  کینہہ  زانن  وول۔"
  },
  {
    "verse_id": 232,
    "translation": "تہٕ  ییٚلہِ  تۆہۍ  زنانن  طلاق  دِیِو  تہٕ  تِمہٕ  واتن  پننِس  عدتس  تام  (یعنی  عدت  کرن  پوٗرٕ)  پتہٕ  ییٚلہِ  تِمہٕ  شرعی  دستورٕ  مطٲبق  پانہٕ  وٲنۍ  رضامند  سپدن  تیٚلہِ  مَہ  رُکٲوِیوٗکھ  (پرانیٚن  یا  نویٚن)  خاوندن  سٍتۍ  نکاح  کرنہٕ  نِشہِ،تس  شخصس  چھے٘  اَمہِ  کتھہِ  ہٕنٛز  نصیحت  یِوان  کرنہٕ  یُس  تۅہیہِ  منٛزٕ  اللہ  تعالیٰ  ہس  پیٚٹھ  تہٕ  ٲخرت  کِس  دۅہس  پیٚٹھ  ایمان  آسہِ  تھاوان،  یہِ  چھے٘  تُہٕندِ  خٲطرٕ  سیٚٹھاہ  صاف  تہٕ  نہایت  پاکیزٕہ  کتھ، تہٕ  اللہ  تعالیٰ  چُھ  زانان  تہٕ  تۆہۍ  چِھو  نہٕ  (واریاہ  کتھہٕ)  زانان۔"
  },
  {
    "verse_id": 233,
    "translation": "تہٕ  ماجہِ  چٲوِن  پننیٚن  شُریٚن  پوٗرٕ  دۅن  ؤرِیَن  تام  دۅد،  یہِ  (حکم)  چُھ  تس  خٲطرٕ  یُس  دۅد  چاوٕنُک  مُدّت  پوٗرٕ  کرُن  ییٚژِھہ،تہٕ  دۅد  چاون  واجِنیٚن  ماجن  ہُنٛد  کھیٚن  چیٚن  تہٕ  پَلو  پۅشاک  چُھ  دستورٕ  مطٲبق  شُرۍ  سٕندِس  مٲلِس  پیٚٹھ  لٲزم،کٲنسہِ  جانس  گژِھہ  نہٕ  تٔمۍ  سٕندِ  طاقت  کھۅتہٕ  ہُریمانہٕ  تکلیف  دِنہٕ  یُن،  (تہٕ)  نَہ  گژِھہ  ماجہِ  تٔمۍ  سٕندِس  شُرۍ  سٕندِ  کِنۍ  نقصان  واتناونہٕ  یُن  تہٕ  نَہ  مٲلِس  تٔمۍ  سٕندِ  اولادٕ  سٕندِ  وجہ  کِنۍ،  تہٕ  وٲرِثن  پیٚٹھ  تہِ  گژِھہ  یۅہے  حکم  عٲیِد،  پتہٕ  اگر  مول  موج  دۅشوَے  پانہ  وٲنۍرضامندی  تہٕ  مشورٕہ  سان  (زٕؤری  برونٛٹھُے)  دۅد  تۯاوناوُن  یژھن  تیٚلہِ  چُھنہٕ  تِمن  پیٚٹھ  کانٛہہ  گناہ،  تہٕ  پتہٕ  اگر  تۅہیہِ  پننِس  اولادس  (دایہِ  ہٕندِ  ذریعہ)  دۅد  چاوناونُک  ارادٕہ  چُھوٗ  تیٚلہِ  تہِ  چُھنہٕ  تۅہیہِ  پیٚٹھ  کانٛہہ  گناہ  ییٚلہِ  زَن  تۆہۍ  دستورٕ  مطٲبق  یہ  (کینژھا)  دِوان  چِھوتِمن  دِیِوٗ  بیٚیہِ  روٗزِو  اللہ  تعالیٰ  ہَس  کھۅژان  تہٕ  یہِ  زٲنِو  زِ  بے  شک  یِکینٛژھاہ  تۆہۍ  کران  چِھو  اللہ  تعالیٰ  چُھ  تَتھ  وارٕ  پٲٹھۍ  وُچھن  وول۔"
  },
  {
    "verse_id": 234,
    "translation": "تہٕ  تۅہیہِ  منٛزٕ  یِم  فوت  سپدن  تہٕ  (پننہِ)  خاندارِنہِ  تۯاوَن  پتھ  کُن  تیٚلہِ  تھأوِن  تِمہٕ  پَنُن  پان  ژۅن  ریٚتن  دَہن  دۅہن  انتظارس  منٛز  رُکٲوِتھ،  پتہٕ  ییٚلہِ  تِمہٕ  واتن  پننِس  عدتس  تام  (یعنی  عدت  کرن  پوٗرٕ)  پتہٕ  یِکینٛژھاہ  تِمہٕ  شرعی  دستورمطٲبق  پننِس  حقس  منٛز  کرن،  تۅہیہِ  پیٚٹھ  چھَنہٕ  اَتھ  معاملس  منٛز  کانٛہہ  پٕۯژٕھہ  گٲر،  تہٕ  یِکینژھاہ  تۆہۍ  کران  چِھو  اللہ  تعالیٰ  چُھ  تَمہِ  نِشہِ  اصل  پٲٹھۍ  خبردار۔"
  },
  {
    "verse_id": 235,
    "translation": "تہٕ  تۅہیہِ  پیٚٹھ  چُھنہٕ  اَتھ  کتھہِ  منٛز  کانٛہہ  گناہ  زِ  (عدتس  دوران  تہِ)  دِیِو  تِمن  خاتونن  اشارٕہ  پٲٹھۍ  نکاحُک  پیغام،یاتھٲوِو  (یہِ  خیال)  پننیٚن  دِلن  منٛز  کٔھٹِتھ،  اللہ  تعالیٰ  چُھ  زانان  زِ  تۆہۍ  کٔرِو  جلدٕے  یِمن  نِشہِ  ذکر  مگر  تِمن  مَہ  ہیٚیِو  ژوٗرِ  پٲٹھۍ  تہِ  (یُتھ)  وعدٕہ  اَمہِ  وَرٲے  زِ  تۆہۍ  ؤنِو  فقط  شریعتچ  (وَرگہٕ  پٲٹھۍ)  معروف  کتھ،  تہٕ  (اَتھ  دوران)  مَہ  کٔرِو  نکاح  کرنُک  پۅختہٕ  اِرادہ  یۆت  تام  زن  مقررٕہ  عدت  پننِس  اَندس  پیٚٹھ  واتہِ،تہٕ  زٲنِو  زِ  اللہ  تعالیٰ  چُھ  تُہٕندیٚن  دِلن  ہٕنزکتھ  تہِ  زانان،لہٰذا،  روٗزِو  تس  کھۅژان،  تہٕ  (یِتہِ)  زٲنِو  زِ  اللہ  تعالیٰ  چُھ  بۆڈ  بخشنہٕ  وول  بۆڈ  بُردبار۔"
  },
  {
    "verse_id": 236,
    "translation": "تۅہیہِ  پیٚٹھ  چُھنہٕ  اَتھ  کتھہِ  منٛز  (تہِ)  کانٛہہ  گناہ  زِ  اگر  تۅہیہِ  (پانس  سٍتۍ  نکاح  کرنہٕ  آمژن)  زنانن  تِمن  اَتھہٕ  لاگنہٕ  برونٛہہ  یا  تِہِندۍ  مَہر  مقرر  کرنہٕ  برونٛہہ  تہِ  طلاق  چُھو  دِیتمُت،  تیٚلہِ  دِیِو  (اَتھ  صورتس  منٛز)  تِمن  منٲسب  خرچہ،  آسن  وٲلس  پیٚٹھ  چُھ  تٔمۍ  سٕندِ  حیثیت  مطٲبق  (لٲزِم)  تہٕ  یس  اَتھہٕ  چھۅنیٚر  آسہِ  تس  پیٚٹھ  چُھ  تٔمۍ  سٕندِ  حیثیت  مطٲبق،  (کُنہِ  تہِ  پٲٹھۍ)  گژِھہ  یہِ  خرچہ  منٲسب  طریقس  پیٚٹھ  دِنہٕ  یُن،  یہِ  چُھ  رُت  ورتاوَن  والیٚن  پیٚٹھ  وٲجب۔"
  },
  {
    "verse_id": 237,
    "translation": "تہٕ  ہرگاہ  تۅہیہِ  تِمن  اَتھہٕ  لاگنہٕ  برونہہ  طلاق  دِیتُو  ییٚلہِ  زَن  تۅہیہِ  تِہُنٛد  مَہر  مقرر  اوسُو  کۆرمُت  تیٚلہِ  چُھ  تَمہِ  مَہرُک  یُس  تۅہیہِ  مقرر  کۆرمُت  اوسُونصف  دِیُن  ضروری  اَمہِ  وَرٲے  زِ  تِمہٕ  کرن  (پَنُن  حق)  پانے  معاف  یا  سُہ  خاوند  کرِ  معاف  ییٚمۍ  سٕندِس  اَتھس  منٛز  نکاہُک  گنڈ  (وعدٕہ  اقرار)  چُھ  (یعنی  بجایہِ  نصف  کرِ  زیادٕہ  یا  پوٗرٕ  ادا)  تہٕ  (اے  مَردو!)  ہرگاہ  تۆہۍ  معاف  کٔرِو  تیٚلہِ  چُھ  یہِ  تقویٰ  ہس  واریاہ  نکھہٕ،  تہٕ  (کشیدگی  ہٕندیٚن  یِمن  ژِہیٚن  منٛز  تہِ)  مَہ  مٔشرٲوِو  پانہٕ  وٲنۍ  احسان  کرُن،  بے  شک  چُھ  اللہ  تعالیٰ  تُہٕنٛزن  عملن  وارٕ  پٲٹھۍ  وُچھن  وول۔"
  },
  {
    "verse_id": 238,
    "translation": "سارِنٕے  نمازن  ٲسو  رٲچھ  کران  تہٕ  خاص  پٲٹھۍ  مٔنزِمہِ  نمازِ  ہٕنز،  تہٕ  اللہ  تعالیٰ  سٕندِس  دربارس  منٛز  ٲسوادب  و  احترام  تہٕ  عٲجزی  سان  قیام  کران۔"
  },
  {
    "verse_id": 239,
    "translation": "پتہٕ  اگر  تۆہۍ  خوف  کِس  حالتس  منٛز  چِھوٗ  پیدل  چِھو  یا  سوار  چِھو  (یِتھہٕ  پٲٹھۍ  تہِ  چِھوٗ  نماز  ٲسو  پران)،  پتہٕ  ییٚلہِ  تۆہۍ  اَمنس  منٛز  وٲتِو  تیٚلہِ  کٔرِیوٗن  تمو  طریقو  اللہ  تعالیٰ  یاد  یِم  طریقہ  تٔمۍ  تۆہۍ  ہیٚچھنٲوِمٕتۍ  چِھوٗیِم  نہٕ  تۆہۍ  (گۅڈٕ)  زانان  ٲسِو۔"
  },
  {
    "verse_id": 240,
    "translation": "تہٕ  تۅہیہِ  منٛزٕ  یِم  لُکھ  فوت  سپدن  تہٕ  (پننہِ)  خاندارِنہِ  تراوَن  (پتھ  کُن)  تِمن  پیٚٹھ  چُھ  لٲزم  زِ  (مرنہٕ  برونٛہہ)  کٔرِن  تِم  پننیٚن  خاندارِنیٚن  خٲطرٕ  تِمن  اکہِ  ؤرِیُک  خرچہ  دِنٕچ  (تہٕ)  پننیو  گرو  منٛزٕ  نَہ  کڑنٕچ  وصیّت،  پتہٕ  اگر  تِمہٕ  پانے  (پننہِ  مرضی)  نیرن،  تیٚلہِ  یِکینژھاہ  دستور  مطٲبق  تِمہٕ  پننِس  حقس  منٛزکرن  تۅہیہِ  پیٚٹھ  چُھنہٕ  اَتھ  معاملس  منٛز  کانٛہہ  گناہ،  تہٕ  اللہ  تعالیٰ  چُھ  بۆڈ  غٲلب  سیٚٹھاہ  حکمت  وول۔"
  },
  {
    "verse_id": 241,
    "translation": "تہٕ  یِمن  زنانن  طلاق  آسہِ  دِنہٕ  آمُت  تِمن  تہِ  گژِھہ  منٲسب  طریقہٕ  خرچہ  دِنہٕ  یُن،  یہِ  چُھ  پرہیزگارن  پیٚٹھ  وٲجب۔"
  },
  {
    "verse_id": 242,
    "translation": "یِتھے  پٲٹھۍ  چُھ  اللہ  تعالیٰ  تُہٕندِ  خٲطرٕ  پننٕۍ  احکام  واضح  کران  تاکہ  تۆہۍ  ہیٚکِو  سمجھِتھ۔"
  },
  {
    "verse_id": 243,
    "translation": "(اے  ٹاٹھہِ!)  کیا  تۅہیہِ  وُچھووکھ  نا  تِم  لُکھ  یِم  مرنہٕ  کہ  ہٲبتہٕ  پننیو  گھرو  منٛزٕ  دۯاے  حالانکہ  ٲسۍ  تِم  ساسن  (ہٕندِس  تعدادس)  منٛز،  اللہ  تعالیٰ  ہَن  کۆر  تِمن  حکم  زِ  مٔرِو  (پتہٕ  موٗدۍ  تِم)،  پتہٕ  کٔرِن  بیٚیہِ  تِم  زندٕہ،  بے  شک  چُھ  اللہ  تعالیٰ  لُکن  پیٚٹھ  فضل  کرن  وول  مگر  اکثر  لُکھ  چِھنہٕ  (تٔمۍ  سُنٛد)  شکر  کران۔"
  },
  {
    "verse_id": 244,
    "translation": "(اے  مسلمانو!)  اللہ  تعالیٰ  سٕنزِ  وَتہِ  منٛزکٔرِو  (امنس  تہٕ  انسٲنۍیتس  رٲچھ  کرنہ  خٲطرٕ)  جنگ  تہٕ  زٲنِو  زِ  اللہ  تعالیٰ  چُھ  وارٕ  پٲٹھۍ  بوزن  وول  زانن  وول۔"
  },
  {
    "verse_id": 245,
    "translation": "کُس  چُھ  یُس  اللہ  تعالیٰ  ہَس  قرض  حسن  دِیہِ،  پتہٕ  کرِ  سُہ  تٔمۍ  سٕندِ  خٲطرٕ  تَتھ  واریاہ  گۅنہٕ  ہُریر،  تہٕ  اللہ  تعالیٰ  ہٕے  چُھ  (تُہٕندِس  رزقس  منٛز)  تنگی  تہٕ  کشادگی  کران،  تہٕ  تۆہۍ  یِیِو  تٔسۍ  کُن  واپس  پھِرنہٕ۔"
  },
  {
    "verse_id": 246,
    "translation": "(اے  ٹاٹھہِ!)  کیا  تۅہیہِ  وُچھوٗنا  بنی  اسرٲیلُک  سُہ  دۆر  یُس  موسیٰ  (علیہ  السلام)  سٕندِ  پتہٕ  آوٗییٚلہِ  تِمَو  پننِس  پیغمبرس  وۆن  زِ  سانہِ  خٲطرٕ  کرُن  اکھ  بادشاہ  مقرر  تاکہ  أسۍ  کرو  (تٔمۍ  سٕندِس  قیادتس  منٛز)  اللہ  تعالیٰ  سٕنزِ  وَتہِ  منٛز  جنگ،  نبی  ین  فرموو  (تِمن)،  یِنہٕ  یہِ  سپدِ  زِ  قتال  یِیہِ  تۅہیہِ  پیٚٹھ  فرض  کرنہٕ  تہٕ  پتہٕ  کٔرِو  نہٕ  تۆہۍ  قِتال تِمو  وۆن  اَسہِ  کیا  چُھ  گۆمُت  زِ  أسۍ  کرَو  نہٕ  اللہ  تعالیٰ  سٕنزِ  وَتہِ  منٛز  جنگ  حالانکہ  أسۍ  چِھ  آمٕتۍ  پننیو  گرو  نِشہِ  تہٕ  پننیو  اولادو  نِشہِ  جُدا  کرنہٕ،پتہٕ  ییٚلہِ  تِمن  پیٚٹھ  (ظلمس  تہٕ  زیادتی  خلاف)  قتال  فرض  کرنہٕ  آوٗ  تِمَو  منٛزٕ  پھیٖرۍ  کینٛژھو  وَرٲے  سٲری  (پۆت)،  تہٕ  اللہ  تعالیٰ  چُھ  ظٲلِمن  وارٕ  پٲٹھۍ  زانن  وول۔"
  },
  {
    "verse_id": 247,
    "translation": "تہٕ  تِمن  فرموو  تِہِندۍ  نبی  یَن  بے  شک  چُھ  اللہ  تعالیٰ  ہن  تُہٕندِ  خٲطرٕ  طالوت  کۆرمُت  بادشاہ  مقرر،  وَننہِ  لٔگۍ  زِ  تس  کِتھہٕ  پٲٹھۍ  گٔیہِ  اَسہِ  پیٚٹھ  حکومت  حٲصل  حالانکہ  أسۍ  چھ  تسند  کھوتہ  زیادہ  حکومتٕکۍ  (یعنی  حکومت  کرنٕکۍ)  حق  دار،  تٔمِس  آیہِ  نہٕ  دولتٕچ  سۅلبہٕ  گی  تہِ  دِنہٕ،  (نبی  ین)  فرمووکھ،  بے  شک  چُھ  اللہ  تعالیٰ  ہن  سُہ  تۅہیہِ  پیٚٹھ  منتخب  کۆرمُت  تہٕ  تٔمِس  چھَن  علمس  تہٕ  جسمس  منٛز  زیادٕہ  کشادگی  عطا  کٔرمٕژ،تہٕ  اللہ  تعالیٰ  یَس  یژھان  چُھ  تس  چُھ  پننۍ  سلطنت  (یعنی  سلطنتُک  امانت)  عطا  کران،  تہٕ  اللہ  تعالیٰ  چُھ  بۆڈ  وُسعت  وول  وارٕ  پٲٹھۍ  زانن  وول۔"
  },
  {
    "verse_id": 248,
    "translation": "تہٕ  تِہندۍ  نبی  ین  فرموو  تمن،  تٔمۍ  سٕنٛدِ  سلطنتچ  (اللہ  تعالیٰ  سٕندِ  طرفہٕ  آسنٕچ)  نشٲنی  چھے٘  یہِ  زِ  تۅہیہِ  نِشہِ  یِیہِ  صندوق  تَتھ  منٛز  آسہِ  تُہٕندِس  ربّ  سٕندِ  طرفہٕ  دِل  کہ  سکونُک  سامانہٕ،  بیٚیہِ  آسن  کینہہ  آلِ  موسیٰ  تہٕ  آلِ  ہارون  سٕندۍ  (پتھ  کُن)  تراونہٕ  آمٕتۍ  تبرکات،  تَتھ  انن  فرشتہ  تُلتھ،  اگر  تۆہۍ  ایمان  وٲلۍ  چِھو  تیٚلہِ  چھے٘  بے  شک  اَتھ  منٛز  تُہٕندِ  خٲطرٕ  بٔڑ  نشٲنی۔"
  },
  {
    "verse_id": 249,
    "translation": "پتہٕ  ییٚلہِ  طالوت  پننٕۍ  لشکر  ہیٚتھ  شہرٕ  منٛزٕ  دۯاوٗ  تٔمۍ  وۆن  بے  شک  چُھواللہ  تعالیٰ  تۅہیہِ  اَکہِ  کۅلہِ  ہٕنٛدِ  ذریعہ  آزماون  وول،پتہٕ  ییٚمۍ  تمہِ  منٛزٕ  تۯیش  چیٚیہِ،  تیٚلہِ  آسہِ  نہٕ  سُہ  میانیو  (سٲتھِیَو)  منٛزٕتہٕ  یُس  نہٕ  یہِ  چیٚیہِ،سُے  آسہِ  میانہِ  (جماعتہٕ)  منٛزٕ،مگر  یُس  شخص  پننہِ  اَتھہٕ  (صرف)  اَکھ  تھۆمب  چیٚیہِ  (تس  چُھنہٕ  حرج)،  پتہٕ  چیٚیہِ  تِمَو  منٛزٕ  کینٛژھو  لُکو  وَراے  سارِوٕیَو  تَمہِ  منٛزٕ  تریش،و  ۅنۍییٚلہِ  طالوت  تہٕ  تٔمۍ  سٕندۍ  ایمان  وٲلۍ  سٲتھۍ  کۅلہِ  اَپور  تٔرۍ،پتہٕ  لٔگۍ  وَننہِ،اَز  چُھنہٕ  اَسہِ  منٛز  جالوت  تہٕ  تٔمۍ  سٕندیٚن  فوجن  سٍتۍ  مقابلہٕ  کرنُک  طاقت،  یِمن  لُکن  یقین  اوس  زِ  تِم  چِھ  (شہید  سپدِتھ  یا  مرنہٕ  پتہٕ)  اللہ  تعالیٰ  ہس  سٍتۍ  ملاقاتُک  شرف  حٲصل  کرن  وٲلۍ،  لٔگۍوننہ،  واریاہہِ  لٹہِ  چھے٘  اللہ  تعالیٰ  سٕندِ  حکمہٕ  سٍتۍ  لۅکٕٹ  جماعت  (أکِس  خاص)  بجہِ  جمٲعژ  پیٚٹھ  غٲلب  یِوان،  تہٕ  اللہ  تعالیٰ  چُھ  بے  شک  صبر  کرن  والیٚن  سٍتۍ۔"
  },
  {
    "verse_id": 250,
    "translation": "تہٕ  ییٚلہِ  تِم  جالوت  تہٕ  تِمۍ  سٕندِس  فوجس  برونٛہہ  کُن  وٲتۍ،  عرض  لوگُکھ  کرُن  اے  سانہِ  پروردگارٕ!  اَسہِ  کر  صبرس  منٛز  وُسعت  عطا  تہٕ  اَسہِ  تھاو  ثٲبت  قدم  تہٕ  اَسہِ  کر  کٲفرن  پیٚٹھ  غلبہٕ  عطا۔"
  },
  {
    "verse_id": 251,
    "translation": "پتہٕ  دِژ  تِمَو  تِمن  (جالوتی  فوجن)  اللہ  تعالیٰ  سٕندِ  حکمہٕ  شکست،  تہٕ  داوٗدن  (علیہ  السلام)  کۆر  جالوت  قتل  تہٕ  اللہ  تعالیٰ  ہن  کٔر  تِمن  (یعنی  داوٗد  علیہ  السلامس)  حکومت  تہٕ  حکمت  عطا  تہٕ  یِکینٛژھاہ  یۆژُھن  تہِ  ہیٚچِھنٲوِن  تِم،تہٕ  اگراللہ  تعالیٰ  (ظلم  و  زیادتی  کرن  والیٚن  اَمنہٕ  کیٚن  دشمن)  لُکن  ہُنٛد  اَکھ  دۆر  (انسانیتُک  احترام  کرن  والہِ  تہٕ  اَمنٕچ  حفاظت  کرن  والہِ)  دۆیِمہِ  دَرِکہِ  ذریعہ  ہٹاوان  روزِ  ہے  نہٕ،تیٚلہِ  گژِھہ  ہے  زمین  (یعنی  زمینس  پیٚٹھ  انسٲنی  زندگی  کینٛژھن  جٲبرن  ہٕندِ  مسلسل  تسلّط  تہٕ  ظلمہٕ  کِنۍ)  بربادمگراللہ  تعالیٰ  چُھ  تمام  عَالمن  پیٚٹھ  فضل  فرماون  وول۔"
  },
  {
    "verse_id": 252,
    "translation": "یِم  چِھ  اللہ  تعالیٰ  سٕندۍ  آیات،  أسۍ  چِھ  یِم  (اے  ٹاٹھہِ!)  تۅہیہِ  پیٚٹھ  پَزرٕسان  پَران،  تہٕ  بے  شک  چِھو  تۆہۍ  رسولَو  منٛزٕ۔"
  },
  {
    "verse_id": 253,
    "translation": "یِم  سٲری  رسول  (یِم  اَسہِ  مبعوث  کٔرۍ)  اَسہِ  دِژ  یِمَو  منٛزٕ  کینٛژھن  پیٚٹھ  کینٛژھن  فضیلت،  یِمَو  منٛزٕ  کۆر  کٲنسہِ  سٍتۍ  اللہ  تعالیٰ  ہن  (سیدِ  سیۆد)  کلام  تہٕ  کٲنسہِ  دِژٕن  درجاتن  منٛز  (سارِنٕے  پیٚٹھ)  فوقیت (یعنی  حضور  اکرم  صلی  اللہ  علیہ  وسلمن  کٔر  تمام  درجاتن  منٛز  سارِنٕے  پیٚٹھ  بلندی  عطا)  تہٕ  اَسہِ  کرِ  مریم  سٕندِس  فرزند  عیسیٰ  ہس  (علیہ  السلام)  ٹاکارٕہ  نشٲنِیہِ  عطا  تہٕ  اَسہِ  کۆر  تس  پاک  روح  سٕندِ  ذریعہ  مدد،  تہٕ  اگر  اللہ  تعالیٰ  یژھِ  ہے  یِمن  رسولن  پتہٕ  یِنہٕ  وٲلۍلُکھ  لڑہن  نہٕ  پانہٕ  وٲنۍپانس  نِشہِ  ٹاکارٕہ  نِشٲنِیہِ  یِنہٕ  پتہٕ  زانٛہہ  تہِ،مگرتِمَو  کۆراختلاف،  لہٰذا،  اۆن  تِمَو  منٛزٕ  کینٛژَھو  ایمان  تہٕ  کینٛژھو  کۆر  تِمَو  منٛزٕ  کُفر  اختیار،  (تہٕ  یہِ  کتھ  تھٲوِو  یاد  زِ)  اگراللہ  تعالیٰ  یژھِ  ہے  (یعنی  تِمن  تھاوِہے  أکِسٕے  کتھہِ  پیٚٹھ  مجبور  کٔرِتھ)  تیٚلہِ  لڑہن  نہٕ  تِم  پانہٕ  وٲنۍ  زانٛہہ  تہِ،  مگراللہ  تعالیٰ  یہِ  یژھان  چھ  (تہِ)  چُھ  کران  (یعنی  لُکن  چُھ  فٲصلہٕ  کرنٕچ  آزٲدی  عطا  کران  تہٕ  تِمن  ہنٛدچُھکھ  ذمہٕ  دار  ٹھہراوان)۔ "
  },
  {
    "verse_id": 254,
    "translation": "اے  ایمان  والیو! یہِ کینٛژھاہ  اَسہِ  تۅہیہِ  عطا  چُھ  کۆرمُت  تَمہِ  منٛزٕ  کٔرِو (اللہ  تعالیٰ  سٕنزِ  وَتہِ  منٛز) خرچ  اَمہِ  برونٛہہ  زِ  سُہ  دۅہ  واتہِ  یَتھ  منٛز  نَہ  کانٛہہ  ہیۆن  کٕنُن  سپدِ  تہٕ  نَہ  آسہِ  (کٲفرن  خٲطرٕ) کانٛہہ  دوستی (فایدٕہ  مند)،تہٕ  نَہ (کانٛہہ)  سفٲرش،تہٕ  یِم  کُفارٕے  چِھ  ظٲلِم۔"
  },
  {
    "verse_id": 255,
    "translation": "اللہ،تَس  ورٲے  چُھنہٕ  کانٛہہ  عبادتس  لایق،ہمیشہ  چُھ  زندٕہ  روزن  وول  (سٲرِسٕے  عالمس  چُھ  پننہِ  تدبیرِ  سٍتۍ)  قٲیِم  تھاون  وول،نَہ  چھے٘  تس  زۅل  گژھان  تہٕ  نَہ  چھَس  نِندٕر،  یِکینٛژھاہ  آسمانن  منٛز  چُھ  تہٕ  یِکینٛژھاہ  زمینس  منٛز  چُھ،  سورُے  چُھ  تٔمۍ  سُندُے۔کُس  چُھ  تِیُتھ  شخص  یُس  تٔمۍ  سٕندِس  دربارس  منٛز  تٔمۍ  سٕندِ  اجازت  وَرٲے  سفٲرش  کٔرِتھ  ہیٚکہِ،  یِکینٛژھاہ  مخلوقن  برونٛہہ  کنہِ (سپدان  چُھ  یا  سپُدمُت)  چُھ  تہٕ  یِکینٛژھاہ  تِمن  پتہٕ (سپدن  وول)  چُھ (سُہ)  چُھ  سورُے  زانان،  تہٕ  تِم  ہیٚکن  نہٕ  تٔمۍ  سٕندیٚو  معلوماتَو  منٛزٕ  کُنہِ  چیزُک  تہِ  احاطہٕ  کٔرِتھ  مگر  یَتھ  حدس  تام  سُہ  یژھِ،تٔمۍ  سٕنز  کرسی  (سلطنت  تہٕ  قدرت)  چھے٘  تمام  آسمانن  تہٕ  زمینس  اِحاطہٕ  کٔرِتھ،  تہٕ  تَس  پیٚٹھ  چھَنہٕ  یِمن  دۅشوٕنۍ (یعنی  زمین  تہٕ  آسمانن)  ہٕنز  حفاظت  ہرگز  دُشوار،  سُے  چُھ  سارِوٕے  کھۅتہٕ  تھۆد  رۅتبہٕ،تھَدِ  پایِچ  عظمت  تھاون  وول۔"
  },
  {
    "verse_id": 256,
    "translation": "دیٖنس  منٛز  چھَنہٕ  کانٛہہ  زبردستی،بے  شک  چُھ  ہدایتس  گمرٲہی  نِشہِ  ٹاکارٕہ  پٲٹھۍ  امتیاز  حٲصل  گۆمُت،لہٰذا،یُس  کانٛہہ  اَپزیٚن  خداین  انکار  کرِ  تہٕ  اللہ  تعالیٰ  ہس  پیٚٹھ  اَنہِ  ایمان،  تیٚلہِ  رۆٹ  تٔمۍ  تِیُتھ  اکھ  مضبوط  کۆر  ییٚمہِ  خٲطرٕ  پھُٹُن  چُھنہٕ  (ممکن)،  تہٕ  اللہ  تعالیٰ  چُھ  وارٕ  پٲٹھۍ  بوزن  وول  زانن  وول۔"
  },
  {
    "verse_id": 257,
    "translation": "اللہ  تعالیٰ  چُھ  ایمان  والیٚن  ہُنٛد  مددگار،سُہ  چُھ  تِمن  اَنہِ  گٹَو  منٛزٕ  کٔڑِتھ  نوٗرس  کُن  نِوان،تہٕ  یِم  لُکھ  کٲفر  چِھ،  تِہِندۍ  حمایت  کرن  وٲلۍ  چِھ  شیطان، تِم  چِھ  تِمن (حق  کہ)  گاشہِ  نِشہِ  کٔڑِتھ (اَپزِچن)  اَنہِ  گٹن  کُن  نِوان،یِمَے  لُکھ  چِھ  جہنمی  تِم  روزن  تَتھ  منٛز  ہمیشہ۔"
  },
  {
    "verse_id": 258,
    "translation": "(اے  ٹاٹھہِ!)  کیا  تۅہیہِ  وُچھوون  نا  سُہ  شخص  یُس  اَمہِ  وجہ  کِنۍ  زِ  اللہ  تعالیٰ  ہَن  ٲس  تس  سلطنت  دِژمٕژلۆگ  ابراہیمس  (علیہ  السلام)  سٍتۍ  (خۅد)  پننِس  ربّ  سٕے  متعلق  ژُونہِ،  ییٚلہِ  ابراہیمن  (علیہ  السلام)  وۆن  میون  ربّ  چُھ  سُہ  یُس  زندٕہ  (تہِ)  چُھ  کران  تہٕ  موت  (تہِ)  چُھ  دِوان۔  (درجواب)  وۆننس،  بہٕ  (تہِ)  چُھس  زندٕہ  کران  تہٕ  ماران،  ابراہیمن  (علیہ  السلام)  وۆننس،  بے  شک  چُھ  اللہ  تعالیٰ  آفتابس  مشرق  کِنۍ  کڑان،  ژٕ  اَنتن  یہِ  مغرب  کِنۍ  کٔڑِتھ!پتہٕ  گۆو  سُہ  کٲفر  رۆبوٗدٕ،  تہٕ  اللہ  تعالیٰ  چُھنہٕ  ظٲلم  قومس  حقٕچ  وَتھ  ہاوان۔"
  },
  {
    "verse_id": 259,
    "translation": "یا  یِتھے  پٲٹھۍ (وُچھوون  نا)  سُہ  شخص  یُس  اَکہِ  بستی  کِنۍ  دۯاو  یۅسہٕ  پنییو  پَشو  کِنۍ  دُبہٕ  ٲس  پھیٖرمٕژ،تٔمۍ  وۆن  زِاللہ  تعالیٰ  کِتھہٕ  پٲٹھۍ  کرِ  اَمہِ  کہ  موت  پتہٕ  اَتھ  زندٕہ،لہٰذا،تھوو  اللہ  تعالیٰ  ہن  سُہ (پننہِ  قدرتُک  مشٲہِدٕہ  کرناونہٕ  خٲطرٕ)  ہتس  ؤرِیَس  تام  مۅردٕ،  پتہٕ  کۆرُن  سُہ  زندٕہ،  (اَمہِ  پتہٕ)  پُۯژھنس،ژٕ  کٍتِس  کالس  چُھکھ (مرنہٕ  پتہٕ)  یَتھ  جایہ  (ٹٔھہر  یامُت)  تٔمۍ  وۆن  بہٕ  چُھس  أکِس  دۅہس  نَتہٕ  اَکہِ  دۅہُک  کینہہ  حِصہٕ  ٹٔھہریامُت،  فرموونس،  (نَہ) بلکہ  روٗدُک  ژٕ  ہَتس  ؤرِیس  پیٚتھ،  لہٰذاوُچھ  ژٕ  (وۅنۍ)  پننِس  کھیٚنس  چیٚنس (یعنی  کھیٚن  چیٚن  کیٚن  چیزن)  کُن،تمن  منٛز  چھنہ  کانٛہہ  فرق  آمژ  (پھیرۍ  متۍ  چھنہ)،  تہٕ  (وۅنۍ) کر  پننِس  خرس  کُن  نظراہ  (ییٚمۍ  سٕنٛز  أڈجہِ  تام  سلامت  چھَنہٕ  روزمژٕ)  تہٕ  یہِ  چُھ  اَمہِ  موجوب  زِ  أسۍ  بناووتھ  ژٕ  لُکن  خٲطرٕ  (پننہِ  قدرتٕچ)  نشٲنی،  تہٕ  وُچھ  (وۅنۍ  یِمن)  أڈِجن  کُن  أسۍ  کِتھہٕ  پٲٹھۍدِمو  یِمن  حرکت  (تہٕ  تلوکھ  تھۆد)،  پتہٕ  ولو  یِمن  ماز  (پۅشاک)،  ییٚلہِ  یہِ  معاملہٕ  تس  پیٚٹھ  وارٕ  پاٍٹھۍ  نۆن  گۆو  پتہٕ  وۆنُن  مے٘  زون  (پننیو  اچھو  وچھتھ  تہٕ  کۆرم  یقین)  ز  بے  شک  چُھ  اللہ  تعالیٰ  پۯتھ  چیزس  پیٚٹھ  وارٕ  پا  ٹھۍ  قدرت  تھاوان۔"
  },
  {
    "verse_id": 260,
    "translation": "تہٕ  (سُہ  واقعہ  تہِ  کٔرِو  یاد)  ییٚلہِ  ابراہیمن  (علیہ  السلام)  عرض  کۆۯ  میانہِ  ربّہ!  مے٘  ہاو  زِ  ژٕ  کِتھہٕ  پٲٹھۍ  چھَہکھ  مۅردٕ  کران  زندٕہ  ارشاد  سپُد،  کیا  ژے٘  چُھے  نا  یقین  تٔمۍ  کۆر  عرض،  کیازِ  نہٕ  (یقین  چُھم)  مگر  (یژھان  چُھس  زِ)  میٲنِس  دِلس  تہِ  گۆژھ  وارٕ  پٲٹھۍ  سکون  نصیب  گژُھن،  ارشادفرمووُکھ،  ژٕرَٹُکھ  ژور  جاناوار،  پتہٕ  کرُکھ  تِم  پانس  کُن  سِوۍ  پتہٕ  تھاو  (تِم  ذبح  کٔرِتھ)  تِہُنٛد  اکھ  اکھ  ٹُکرٕأکِس  أکِس  بالس  پیٚٹھ،  پتہٕ  کر  تمن  آلَوٗ  تِم  یِن  ژے٘  نِش  دَوان  دَوان،  تہٕ  زان  زِ  پٔزۍپٲٹھۍ  چُھ  اللہ  تعالیٰ  بۆڈ  غٲلب  سیٚٹھاہ  حکمت  وول۔  "
  },
  {
    "verse_id": 261,
    "translation": "یِم  لُکھ  اللہ  تعالیٰ  سٕنٛزِ  وَتہِ  منٛز  پنٕنۍ  مال  چِھ  خرچاوان،  تِہٕنز  مثال  چھے٘  (تَمہِ)  بیلۍپھلچ  ہِش  یَتھ  سَتھ  ہیٚلۍ  وۅپدن  (تہٕ  پتہٕ) آسن  پۯتھ  ہیٚلِس  ہَتھ  پھٔلۍ (یعنی  ستھ  ہَتھ  گۅنہٕ  اجر  چِھ  لبان)  تہٕ  اللہ  تعالیٰ  ییٚمۍ  سٕندِ  خٲطرٕ  یژھان  چُھ  (امہِ  کھوتہ  تہِ)  اضافہ  چُھ  کران،تہٕ  اللہ  تعالیٰ  چُھ  سیٚٹھاہ  وُسعت  وول  وارٕ  پٲٹھۍ  زانن  وول۔"
  },
  {
    "verse_id": 262,
    "translation": "یِم  لُکھ  اللہ  تعالیٰ  سٕنٛزِ  وَتہِ  منٛز  پنٕنۍ  مال  چِھ  خرچاوان،پتہٕ  چِھنہٕ  پننِس  خرچ  کٔرِمٕتِس  پتہٕ  کنہِ  احسان  گٕنزراوان  تہٕ  نَہ  چِھ  تکلیف  دِوان،تِہِندِ  خٲطرٕ  چُھ  تِہِندِس  ربّس  نِشہِ  تِہُنٛد  اجر  تہٕ  (قیامت  کہ  دۅہ) نَہ  آسہِ  تِمن  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 263,
    "translation": "(سٲیِلس  سٍتۍ) نرمی  سان  کتھ  کرٕنۍ،تہٕ  درگزرکرُن  چُھ  تَمہِ  صدقہٕ  کھۅتہٕ  زیادٕہ  بہتر  ییٚمہِ  پتہٕ (تٔمۍ  سٕنز) دل  آزٲری  سپدِ،  تہٕ  اللہ  تعالیٰ  چُھ  بے  نیاز  سیٚٹھاہ  بُردبار۔"
  },
  {
    "verse_id": 264,
    "translation": "اے  ایمان  والیو!  پنٕنۍ  صدقات  مَہ  ٲسِو (پتہٕ)  احسان  گٕنزرٲوِتھ  تہٕ  تکلیف  واتنٲوِتھ  تس  شخصہٕ  سٕندۍ  پٲٹھۍ  بربادکران  یُس  لُکن  ہاونہٕ  مۅکھہٕ  مال  چُھ  خرچ  کران  تہٕ  نَہ  چُھ  اللہ  تعالیٰ  ہس  پیٚٹھ  ایمان  تھاوان  تہٕ  نَہ  قیامت  کِس  دۅہس  پیٚٹھ،تٔمۍ  سٕنز  مثال  چھے٘  تِژِھہ  اَکہِ  پِشجہِ  کنہِ  ہٕنٛز  ہِش  یَتھ  پیٚٹھ  کم  کینٛژھاہ  مِیٔژ  آسہِ  تہٕ  پتہٕ  پیٚیہِ  تَتھ  پیٚٹھ  زوردار  روٗد  تہٕ  سُہ  بناوِ  تَتھ (بیٚیہِ  تِژٕھے) سخت  تہٕ  صاف  (پِشِج  کٔنۍ)،  لہٰذا،یِیہِ  نہٕ  پننہِ  کمایہِ  منٛزٕ  تِمن  (تھیٚکن  والیٚن)  کِہِنۍ  تہِ  اَتھس  منٛز،تہٕ  اللہ  تعالیٰ  چُھنہٕ  کٲفرقومس  ہدایت  دِوان۔"
  },
  {
    "verse_id": 265,
    "translation": "تہٕ  یِم  لُکھ  پنٕنۍ  مال  اللہ  تعالیٰ  سٕنز  رضا  حٲصل  کرنہٕ  خٲطرٕ  تہٕ  پَنُن  پان (ایمانس  تہٕ  اطاعتس  پیٚٹھ) مضبوط  کرنہٕ  خٲطرٕ  خرچ  چِھ  کران،  تِہٕنز  مثال  چھے٘  تِتھہِ  اکہِ  باغٕچ  ہِش  یُس  تھزرس  آسہِ،  تَتھ  پیٚٹھ  سپدِ  زوردار  بٲرش،  پتہٕ  کڑِ  سُہ  دۅگنہٕ  میٚوٕہ،تہٕ  ہرگاہ  تَتھ  زورداربٲرِش  حٲصل  تہِ  گژِھہ  نہٕ،  تیٚلہِ  آسہِ  (تَتھ) شبنم (نَتہٕ  لۅتہِ  وایہِ  روٗدٕ  لَوٕ)  تہِ  سیٚٹھاہ،  تہٕ  اللہ  تعالیٰ  چُھ  تُہٕندیٚن  اعمالن  وارٕ  پٲٹھۍ  وُچھن  وول۔"
  },
  {
    "verse_id": 266,
    "translation": "کیا  تۅہیہِ  منٛزٕ  کرێا  کانٛہہ  شخص  یہِ  پسند  زِ  تس  آسہِ  کھٔزرن  تہٕ  دچھن  ہُنٛد  اَکھ  باغ  یَتھ  بٔنۍ  کِنۍ  کۅلہٕ  آسن  پکان،تس  خٲطرٕ  آسن  تتھ  منٛز (کھٔزرو  تہٕ  دَچھو  علاوٕہ  تہِ) پۯتھ  قٔسمٕکۍ  میٚوٕہ  تہٕ  (اَتھ  وقتس  منٛز)  واتہِ  أمِس  بُجر  تہٕ (وُنہِ)  آسن  أمۍ  سٕندۍ  اولاد  تہِ  کمزور  تہٕ (اَتھ  وقتس  منٛز) یِیہِ  اَکھ  ژَھٹھ  یَتھ  منٛز (صرف) نار  آسہِ  تہٕ  سُہ  باغ  دَزِ (تیٚلہِ  کیا  آسہِ  تٔمۍ  سٕنزِ  محرومی  تہٕ  پریشٲنی  ہُنٛد  حال)  یِتھے  پٲٹھۍ  چُھ  اللہ  تعالیٰ  تُہٕندِ  مۅکھہٕ  ٹاکارٕہ  پٲٹھۍ  نشٲنِیہِ  بیان  فرماوان  تاکہ  تۆہۍ  کٔرِو  غور (کیا  تیٚلہِ  چِھوا  تۆہۍ  یژھان  زِ  ٲخرتس  منٛز  گژھ  تُہٕنزن  عملن  ہُنٛد  باغ  تہِ  ریاکٲری  ہٕندِس  نارس  منٛز  دٔزِتھ  پیۆن  تہٕ  تۅہیہِ  آسیو  نہٕ  ڈٔکھِس  روزن  وول  تہِ  کانٛہہ)۔ "
  },
  {
    "verse_id": 267,
    "translation": "اے  ایمان  والیو!  تِمَو  پاک  کمایَو  منٛزٕ  تہٕ  تَمہِ  منٛزٕ  یہِ  اَسہِ  تُہٕندِ  خٲطرٕ  زمین  منٛزٕ  کۆڈمُت  چُھ  ٲسِو (اللہ  تعالیٰ  سٕنزِ  وَتہِ  منٛز) خرچ  کران  تہٕ  تَمہِ  منٛزٕ  مَہ  کٔرِو  مۆکُر  مال  (اللہ  تعالیٰ  سٕنزِ  وَتہِ  منٛز) خرچ  کرنُک  ارادہ  تکیاز (ہرگاہ  تۅہی  سُہ  دِنہٕ  یِیہِ  تیٚلہِ)  رٔٹِو  نہٕ  تۆ  ہۍ  پانہ  ہرگز  سُہ  اَمہِ  وَراے  زِ  تۆہۍ  ؤٹِو  تَتھ  منٛز  أچھ،تہٕ  زٲنِو  زِ  بے  شک  چُھ  اللہ  تعالیٰ  بے  نیاز  پۯتھ  حمدس  لایق۔"
  },
  {
    "verse_id": 268,
    "translation": "شیطان  چُھو  تۅہیہِ  (اللہ  تعالیٰ  سٕنزِ  وَتہِ  منٛزخرچ  کرنہٕ  نِشہِ  پتھ  رٹنہٕ  مۅکھہٕ) اَتھہٕ  چھۅنِرُک  بیم  پاوان  تہٕ  بے  حیٲیی  ہُنٛد  چُھو  حکم  دِوان،  تہٕ  اللہ  تعالیٰ  چُھو  تۅہیہِ  پننہِ  مغفرتُک  تہٕ  فضلُک  وعدٕہ  فرماوان،  تہٕ  اللہ  تعالیٰ  چُھ  سیٚٹھاہ  وُسعت  وول  وارٕ  پٲٹھۍ  زانن  وول۔"
  },
  {
    "verse_id": 269,
    "translation": "یس  یژھان  چُھ  تس  چُھ  گاٹہٕ  جار  عطا  کران  تہٕ  یس (حکمت  تہٕ) گاٹہٕ  جار  عطا  کرنہٕ  آو  تس  گۆو  سیٚٹھاہ  بۆڈ  رٕژر  حٲصل،تہٕ  صرف  چِھ  تِمَے  لُکھ  نصیحت  حٲصل  کران  یِمن  عقل  تہٕ  دانٲیی  آسان  چھے٘۔"
  },
  {
    "verse_id": 270,
    "translation": "تہٕ  تۆہۍ  یِکینٛژھاہ  تہِ  خرچ  کٔرِوٗ  یا  یۅسہٕ  تہِ  نَذرتھٲوِو،  تیٚلہِ  چُھ  اللہ  تعالیٰ  تَتھ  پزۍپٲٹھۍ  زانان،تہٕ  ظٲلِمن  خٲطرٕ  چُھنہٕ  کانٛہہ  مدد  کرن  وول۔"
  },
  {
    "verse_id": 271,
    "translation": "اگر  تۆہۍ  خیرات  دِیِو  نٔنۍ  پٲٹھۍ  تیٚلہِ  چُھ  یِتہِ  جان (اَمہِ  سٍتۍ  میلہِ  باقین  ترغیب) تہٕ  اگر  تۆہۍ  یِم  ژوٗرِپٲٹھۍ  (پتہٕ)  محتاجن  تام  واتنٲوِوتیٚلہِ  چُھ  تُہٕندِ  خٲطرٕ  (زیادٕہ)  بہتر،  تہٕ  اللہ  تعالیٰ  کرِ  (اَمہِ  خیرات  کہ  وجہ  کِنۍ) تُہٕندۍ  کینہہ  گناہ  تۅہیہِ  نشہ  دوٗر،  تہٕ  اللہ  تعالیٰ  چُھ  تُہٕندیۆ  اعمالو  نِشہِ  باخبر۔"
  },
  {
    "verse_id": 272,
    "translation": "یُہُند  ہدایت  پراوَن  وٲلۍبَنُن  چُھنہٕ  تُہٕندِ  ذمہٕ  بلکہ  یس  اللہ  تعالیٰ  ہٕے  یژھان  چُھ  تس  چُھ  ہدایت  دِوان،  تہٕ  تو٘ہۍ  یُس  تہِ  مال  خرچ  کٔرِو  تَتھ  منٛزچُھو  تۅہیہِ  پانسٕے  فٲیِدہ  تہٕ  اللہ  تعالیٰ  سٕنٛزرضا  مندی  ژھارنہ  ورٲے  چُھنہٕ  تُہُنٛد  خرچ  کرُن  ہرگز  منٲسب،تہٕ  تو٘ہۍ  یُس  تہِ  مال  خرچ  کٔرِو (تَمِیُک  اجر) یِیَو  تۅہیہِ  پوٗرٕ  پوٗرٕ  دِنہٕ  تہٕ  تۅہیہِ  پی٘ٹھ  یِیہِ  نہٕ  کانٛہہ  ظلم  کرنہٕ۔"
  },
  {
    "verse_id": 273,
    "translation": "(خیرات)  چُھ  تِمن  فقیرن  ہُنٛد  حق  یِم  اللہ  تعالیٰ  سٕنٛزِ  وَتہِ  منٛز (کماونہٕ  نِشہِ)  رُکاونہٕ  چِھ  آمٕتۍ، تِم  چِھنہٕ  ہیٚکان (دین  کیٚن  اموٗرن  منٛز  لگاتار  آوٕرۍ  روزنہٕ  کِنۍ) زمینس  منٛز  پھیٖرِتھ  تھوٗرِتھ،تِہِندِ (پرہیزگٲری  کِنۍ)  طمع  نِشہِ  پَتھ  روزنہٕ  موجوب  چُھ  نادان (یُس  تِہِندِ  حالہٕ  نِشہِ  بے  خبر  چُھ) تِمن  مالدار  سمجھان،تۆہۍ  پرزٕ  نٲوِیوٗکھ  تِم  تِہِنزِ  شکلہِ  کِنۍ،تِم  چِھنہٕ  لُکن  ہرگز  اَتھہٕ  داران  زِ  خبر  زارٕپارٕما  پیٚیہِ  کرُن  (مخلو  قس  برونٛہہ  کنہِ)،  تہٕ  تۆہۍ  یُس  مال  تہِ  خرچ  کٔرِو  تتھ  چُھ  کُنہِ  شک  ورٲے  اللہ  تعالیٰ  وارٕ  پٲٹھۍ  زانان۔"
  },
  {
    "verse_id": 274,
    "translation": "یِم  لُکھ (اللہ  تعالیٰ  سٕنٛزِ  وَتہِ  منٛز) راتس  دۅہس  پنٕنۍ  مال  ژھایہِ  پٲٹھۍ  تہٕ  نٔنۍ  پٲٹھۍ  خرچ  چِھ  کران  تیٚلہِ  چُھ  تِہِندِ  خٲطرٕ  تِہِندِس  ربّس  نِشہِ  تِہُنٛداجر  تہٕ (قیامت  کہ  دۅہ)  نَہ  آسہِ  تِمن  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 275,
    "translation": "یِم  لُکھ  سوٗد  چِھ  کھیٚوان  تِم  ہیٚکن  نہٕ  (قیامت  کہ  دۅہ)  تھود  ؤتھِتھ  مگر  تِتھہٕ  پٲٹھۍ  (وۅتھن)  یِتھہٕ  پٲٹھۍ  سُہ  شخص  تھۆد  چُھ  وۅتھان  یُس  شیطانن (جِنن) اَتھہٕ  لٲگِتھ  بوولہٕ  آسہِ  کۆرمُت،یہِ  چُھ  اَمہِ  موجوٗب  زِ  تِم  چِھ  ونان  زِ  تجارت (ہیۆن  کٕنُن) تہِ  ہے  سوٗدٕکۍ  پٲٹھۍ  چُھ،حالانکہ  اللہ  تعالیٰ  ہن  چُھ  تجارت (سوداگری)  حلال  کۆرمُت  تہٕ  سوٗد  چُھن  حرام  کۆرمُت،آ،  ییٚمِس  نِشہِ  تٔمۍ  سٕندِس  ربّ  سٕنٛدِ  طرفہٕ  نصیحت  وٲژ،  پتہٕ  پھیوٗر  سُہ (سوٗدٕ  نِشہِ) باز،وۅنۍ  یِکینٛژھاہ  اَمہِ  برونٛہہ  سپُدمُت  چُھ  تہِ  چُھ  أمۍ  سُندُے،  تہٕ  أمۍ  سُنٛد  معاملہٕ  چُھ  اللہ  تعالیٰ  ہَس  حوالہٕ،  وۅنۍ  ییٚمۍ  اَمہِ  پتہٕ  تہِ  رۆٹ  تیٚلہِ  چِھ  یِتھۍ  لُکھ  جہنمی،  تِم  روزن  تَتھ  منٛز  ہمیشہ۔"
  },
  {
    "verse_id": 276,
    "translation": "تہٕ  اللہ  تعالیٰ  چُھ  سوٗدس  مِٹاوان (یعنی  سوٗدی  مالس  چُھ  برکت  کران  ختم)  تہٕ  صدقاتن  چُھ  ہُریر  کران  (یعنی  صدقہ  سٍتۍ  چُھ  مالس  زیادٕہ  برکت  کران)  تہٕ  اللہ  تعالیٰ  چُھنہٕ  کٲنسہِ  نا  شُکر  س  نافرمانس  پسند  کران۔"
  },
  {
    "verse_id": 277,
    "translation": "بے  شک  یِمَو  لُکو  ایمان  اۆن  تہٕ  پتہٕ  کرِ  تِمَونیک  عملہٕ،بیٚیہِ  تھٲوٕکھ  نماز  قٲیِم  تہٕ  زکوٰۃ  روٗدۍ  دِوان،تِہِندِ  خٲطرٕ  چُھ  تِہِندِس  ربّس  نِشہِ  تِہُنٛد  اجر،تہٕ  تِمن  پیٚٹھ  آسہِ  نہٕ (ٲخرتس  منٛز)  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 278,
    "translation": "اے  ایمان  والیو!  اللہ  تعالیٰ  ہس  کھۆژِو  تہٕ  یِکینٛژھاہ  تہِ  سوٗدٕ  منٛزٕ  پتھ  کُن  روٗدمُت  چُھ، (سُہ)  تٕرٲوِو  اگر  تۆہۍ (پَزِدل  سان) ایمان  تھاوان  چِھو۔"
  },
  {
    "verse_id": 279,
    "translation": "وۅنۍ  اگر  تۅہیہِ  یہِ  کۆرُو  نہٕ  تیٚلہِ  گٔژِھو  اللہ  تعالیٰ  تہٕ  تمۍ  سٕندِس  رسول  (صلی  اللہ  علیہ  وسلم)  سندِ  طرفہٕ  اعلانِ  جنگس  پیٚٹھ  خبردار  تہٕ  اگر  تۆہۍ  توبہٕ  کٔرِو  تیٚلہِ  چِھ  تُہٕندِ  خٲطرٕ  تُہٕندۍ  اصل  مال (جٲیِز،اَتھ  صورتس  منٛز) نَہ  کٔرِو  تۆہۍ  پانہٕ  ظلم  تہٕ  نَہ  یِیہِ  تۅہیہِ  پیٚٹھ  ظلم  کرنہٕ۔"
  },
  {
    "verse_id": 280,
    "translation": "تہٕ  ہرگاہ  قرض  دار  تنگ  دست  آسہِ  تیٚلہِ  گژِھہ  خۅشحٲلی  تام  مہلت  دِنہٕ  یِنۍ،تہٕ  تُہُنٛد (قرض) معاف  کرُن  چُھ  تُہٕندِ  خٲطرٕ  بہتراگر  تۅہیہِ  پے  آسہِ (زِ  غریب  سُنٛد  دل  رَچُھن  کیا  مقام  چُھ  تھاوان  اللہ  تعالیٰ  سٕنزن  نظرن  منٛز)۔"
  },
  {
    "verse_id": 281,
    "translation": "تہٕ  تَتھ  دۅہس  کھۆژِو  یَتھ  منٛز  تۆہۍ  اللہ  تعالیٰ  ہس  کُن  واپس  پھِرنہٕ  یِیِوٗپتہٕ  یِیہِ  پۯتھ  شخصس  یِکینٛژھاہ  عمل  تٔمۍ  کٔرمٕژ  چھے٘  تَمِیُک  پوٗرِ  پوٗر  جزا  دِنہٕ  تہٕ  تِمن  پیٚٹھ  سپدِنہٕ  ظلم۔"
  },
  {
    "verse_id": 282,
    "translation": "اے  ایمان  والیو!ییٚلہِ  تۆہۍ  کُنہِ  مقرر  وقتس  تام  پانہٕ  وٲنۍ  قرضُک  معاملہٕ  کٔرِو  تیٚلہِ  ٲسِو  سُہ  لیٚکھان،  تہٕ  تۅہیہِ  درمیان  یُس  لیٚکھن  وول  آسہِ  تس  پَزِ  زِ  انصاف  سان  لیٚکھِن  تہٕ  لیٚکھن  وول  مَہ  کٔرِن  لیٚکھنس  انکار  یِتھہٕ  پٲٹھۍ  زن  سُہ  اللہ  تعالیٰ  ہن  لیٚکھُن  چُھ  ہیٚچِھنوومُت،لہٰذا  لیٚکھِن  سُہ  (یعنی  شرع  تہٕ  ملکی  دستور  مطٲبق  کٔرِن  دستاویز  لیٚکھنُک  حق  پوٗرٕ  دیانت  دٲری  سان  ادا)  تہٕ  مضمون  لیٚکھنٲوِن  سُہ  شخص  ییٚمہِ  سٕنٛدِ  ذمہٕ  حق (یعنی  قرض) آسہِ  تہٕ  تس  پَزِ  زِ  اللہ  تعالیٰ  ہس  کھۆژِن  یُس  تٔمۍ  سُنٛدپروردگار  چُھ  تہٕ  اَتھ (قرض  کِس  رقمس)  منٛز  گژِھہ  نہٕ (لیٚکھناونہٕ  وقتہٕ)  کانٛہہ  تہِ  کمی  کرُن،پتہٕ  اگر  سُہ  شخص  ییٚمۍ  سٕندِ  ذمہٕ  حق  وٲجب  چُھ  سپُدمُت  آسہِ  ناسمجھ  یا  ناتواں،یا  آسہِ  نہٕ  پانہٕ  لیٚکھنٕچ  صلاحیت  تھاوان  تیٚلہِ  پزِ  تٔمۍ  سٕندِس  کٲرِندس  زِ  سُہ  لیٚکھنٲوِن  انصاف  سان،  تہٕ  پننیو  لُکو  منٛزٕ  بنٲوِیوٗکھ  زٕ  مرد  گواہ،پتہٕ  اگردۅشوے  مرد  آسن  نہٕ  دستیاب  تیٚلہِ  گژھین  اَکھ  مرد  تہٕ  زٕ  خاتونہٕ  آسنہِ  (یِم) گژھن  تِمَو  لُکو  منٛزٕ  آسٕنۍ  یِم  تۆہۍ  گوٲہی  خٲطرٕ  پسند  چھووکھ  کران (یعنی  اعتمادس  قٲبل  ٲسیوٗکھ  زانان)  تاکہ  یِمَودۅیَو  خاتونو  منٛزٕ  (ہرگاہ)  أکِس  خاتونہِ  مٔشِتھ  گژِھہ  تیٚلہِ  پاوِ  أمِس  بیاکھ  یاد،تہٕ  گواہ  ییٚلہِ  تہِ (گوٲہی  خٲطرٕ)  بُلاونہٕ  یِن،تِم  مَہ  کٔرِن  انکار،تہٕ  معاملہٕ  ٲسِتن  لۅکُٹ  یا  بۆڈ،  سُہ  پننِس  معیادس  تام  لیٚکھِتھ  تھاونس  منٛز  گژِھہ  نہٕ  آلٕسۍلاگُن،  یہِ  تُہُنٛد  دستاویز  تیار  کٔرِتھ  تھاوُن  چُھ  اللہ  تعالیٰ  ہس  نزدیک  زیادے  انصافس  نکھہٕ  تہٕ  گوٲہی  خٲطرٕ  زیادٕہ  مضبوط،تہٕ  یہِ  چُھ  اَتھ  تہِ  زیادٕہ  قریب  زِ  تۆہۍ  گٔژِھو  نہٕ  شکس  منٛز  مبتلا  اَمہِ  ورٲے  زِ  اَتھَو  پیٚٹھی  آسہِ  کانٛہہ  تِیُتھ  تجارت  ییٚمِیُک  لین  دن  تۆہۍ  پانہٕ  وٲنۍ  کران  روزان  چِھو  تیٚلہِ  چُھنہٕ  تۅہیہِ  پیٚٹھ  اَمہِ  کہ  نَہ  لیٚکھنُک  کانٛہہ  گناہ،تہٕ  ییٚلہِ  تہِ  پانہٕ  وٲنۍ  ہینک  کٕننُک  معاملہ  کٔرِو  تیٚلہِ  ٲسِو  گواہ  بناوان،بیٚیہِ  نَہ  گژِھہ  لیٚکھن  وٲلِس  نقصان  واتناونہٕ  یُن  تہٕ  نَہ  گواہس،تہٕ  ہرگاہ  تۅہیہِ  یہِ  کۆرُو  تیٚلہِ  آسہِ  یہِ  تُہُند  حکم  پُھٹراوُن،  بیٚیہِ  روٗزِو  اللہ  تعالیٰ  ہس  کھۅژان  تہٕ  اللہ  تعالیٰ  چُھ  تۅہیہِ  (معاملاتن  ہٕنز)  تعلیم  دِوان  تہٕ  اللہ  تعالیٰ  چھ  پۯتھ  کُنہ  چیزس  وارٕپٲٹھۍ  زانن  وول۔"
  },
  {
    "verse_id": 283,
    "translation": "تہٕ  اگر  تۆہۍ  سفرس  پیٚٹھ  ٲسو  تہٕ  کانٛہہ  لیٚکھن  وول  گژِھہ  نہٕ  دستیاب،  تیٚلہِ  ٲسِو  کانٛہہ  چیز  (قرضہ  بدل)  بند  تھاوان۔پتہٕ  اگر  تۅہیہِ  منٛزٕ  أکِس  آسہِ  دۆیِمِس  پیٚٹھ  اعتماد  تیٚلہِ  ییٚمۍ  سٕندِس  دیانتس  پیٚٹھ  اعتماد  آوکرنہٕ،تس  پَزِ  پَنُن  امانت  ادا  کرُن  تہٕ  بیٚیہِ  روٗزِن  اللہ  تعالیٰ  ہس  کھۅژان  یُس  تٔمۍ  سُنٛدپالن  وول  چُھ،  تہٕ  تۆہۍ  مَہ  ٲسِو  گوٲہی  کٔھٹِتھ  تھاوان،تہٕ  یُس  شخص  گوٲہی  چُھ  کٔھٹِتھ  تھاوان  تیٚلہِ  چُھ  پٔزۍپٲٹھۍ  تٔمۍ  سُنٛد  دل  گنہگار،  تہٕ  اللہ  تعالیٰ  چُھ  تُہٕندیٚن  اعمالن  وارٕ  پٲٹھۍ  زانن  وول۔"
  },
  {
    "verse_id": 284,
    "translation": "یِکینٛژھاہ  آسمانن  منٛز  تہٕ  زمینس  منٛز  چُھ  سورُے  چُھ  اللہ  تعالیٰ  سٕنٛدِ  خٲطرٕ،تِمہٕ  کتھہٕ  یِمہٕ  تُہٕندیٚن  دِلن  منٛز  چھے٘  خواہ  تِمہٕ  ظٲہر  کٔرۍ  تَو  یا  ژوٗرِ  تھٲوِتَوٗاللہ  تعالیٰ  ہیٚیَو  تۅہیہِ  تَمِیُک  حساب،پتہٕ  یس  سُہ  ییٚژِھہ  تس  کرِ  مغفرت  تہٕ  یس  ییٚژِھہ  تس  دِیہِ  عذاب،تہٕ  اللہ  تعالیٰ  چُھ  پۯتھ  چیزس  پیٚٹھ  مکمل  قدرت  تھاوان۔"
  },
  {
    "verse_id": 285,
    "translation": "ا (أمۍ) رسولن (صلی  اللہ  علیہ  وسلم)  اۆن  تَتھ  پیٚٹھ  ایمان  (یعنی  تَتھ  کۆرُن  تصدیق) یِکینٛژھاہ  تِمن  پیٚٹھ  تِہِندِس  ربّ  سٕندِ  طرفہٕ  نٲزل  کرنہٕ  آوٗ  بیٚیہِ  اہلِ  ایمانَو  تہِ،  سارِوٕیَو  اۆن (دل  سان) ایمان  اللہ  تعالیٰ  ہس  پیٚٹھ  تہٕ  تٔمۍ  سٕندیٚن  فرشتن  پیٚٹھ  تہٕ  تٔمۍ  سٕنزن  کتابن  پیٚٹھ  تہٕ  تٔمۍ  سٕندیٚن  رسولن  پیٚٹھ، (بیٚیہِ  چِھ  ونان)،أسۍ  چِھنہٕ  تٔمۍ  سٕندیٚو  پیغمبرومنٛزٕکٲنسہِ  درمیان  تہِ (ایمان  اننس  منٛز)  فرق  کران،  بیٚیہِ  چِھ (اللہ  تعالیٰ  سٕندِس  دربارس  منٛز)  عرض  کران،اَسہِ  بوٗز  (چون  حکم)  تہٕ  اطاعت  کٔر (قبول)،  اے  سانہِ  ربّہٕ!  أسۍ  چِھی  ژے٘  مغفرت  منگان  تہٕ  ژے  کُن  چُھ  (اَسہِ  سارِنٕے)  پۆت  پھیرُن۔"
  },
  {
    "verse_id": 286,
    "translation": "اللہ  تعالیٰ  چُھنہٕ  کٲنسہِ  نفسس  تٔمۍ  سٕندِ  طاقت  کھۅتہٕ  زیادٕہ  تکلیف  دِوان،تٔمۍ  یۅسہٕ  نیکی  کمٲوتَس  خٲطرٕ  چُھ  تمِیُک  اجر،تہٕ  تٔمۍ  یُس  گناہ  کموو  تَتھ  پیٚٹھ  چُھ  تٔمۍ  سُنٛد  عذاب،اے  سانہِ  ربّہٕ!ہرگاہ  اَسہِ  مشر  پھہٕ  گژِھہ  یا  خطا  گژِھہ  تتھ  پیٹھ  متہ  کر  تہ  اسہ  گرفت،  اے  سانہِ  پروردگارٕ!  بییہ  مہ  تۯاو  اسہ  پیٹھ  تیوٗتاہ  بار  (تہِ)  یُتھ  ژے٘  اَسہِ  بروٗنٹھِمیٚن  لُکن  پیٚٹھ  تۯوومُت  اوسُے،اے  سانہِ  پروردگارٕ!  بییہ  مہ  تۯاو  اَسہِ  پیٚٹھ  تیوٗتاہ  بار  (تہِ)  یُس  تُلنُک  طاقت  اَسہِ  منٛز  چُھنہٕ،  بیٚیہِ  کراسہِ  نشِ  (گناہن  پیٹھ)  درگزر،  بیٚیہِ  کر  اَسہِ  مغفرت،  بییہ  کر  اَسہِ  پیٚٹھ  رحم،ژٕے  چُھکھ  سون  کارساز،  وۅنۍکر  اَسہِ  کٲفرن  ہٕندِس  قومس  پیٚٹھ  غلبہٕ  عطا۔  "
  }
]