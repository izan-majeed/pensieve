[
  {
    "verse_id": 1,
    "translation": "الف،  لام،  میم،  صاد  (حقیقی  معنی  چُھ  اللہ  تعالیٰ  تہٕ  رسول  صلی  اللہ  علیہ  وسلمٕے  بہتر  زانان)۔"
  },
  {
    "verse_id": 2,
    "translation": "(اے  حبیبِ  مکرّم!)  یہِ  چھے٘  کتاب  (یۅسہٕ)  تۅہیہِ  کُن  چھے٘  نٲزل  آمٕژ  کرنہٕ  اَمہِ  سٍتۍ  گژِھہ  نہٕ  تُہٕندِس  (مبارک)  سیٖنس  منٛز  (اَمہِ  کِس  تبلیغس  پیٚٹھ  کفارن  ہٕندِ  انکارکہ  تہٕ  بُتھ  پھِرنہٕ  کہ  خیالہٕ  کِنۍ)  کانٛہہ  تنگی  سپدٕنۍ  (یہِ  چھے٘  آمٕژ  اَمی  موجوب  نٲزل  کرنہٕ)  زِ  تۆہۍ  کھۅژنٲوِیوٗکھ  اَمہِ  سٍتۍ  (انکار  کرن  وٲلۍ)  تہٕ  یہِ  (چھے٘)  مومنن  خٲطرٕ  نصیحت۔"
  },
  {
    "verse_id": 3,
    "translation": "(اے  لوٗکو!)  تۆہۍ  کٔرِو  صرف  تَمِچ  (یعنی  وحی  ہنٛز)  پٲروی  یۅسہٕ  تُہٕندِس  ربّ  سٕندِ  طرفہٕ  تۅہیہِ  کُن  نٲزل  چِھ  آمٕژ  کرنہٕ  تہ  امہِ  بغیر  مہَ  پکو  (پانہٕ  بنٲوۍ  مِتین)  دوستن  پتہٕ  پتہٕ۔  تۆہۍ  چِھو  سیٚٹھاہ  کم  نصیحت  قبول  کران۔"
  },
  {
    "verse_id": 4,
    "translation": "تہٕ  کٲژاہ  بستی  چھے٘  (تِژٕھہ)  یِمہٕ  اَسہِ  ہلاک  کرِ،تِمن  پیٚٹھ  آو  سون  عذاب  راتھ  کِیُت  یا  دُپہرس  (ییٚلہِ)  تِم  شۆنگِتھ  ٲسۍ۔"
  },
  {
    "verse_id": 5,
    "translation": "پتہٕ  ییٚلہِ  تِمن  پیٚٹھ  سون  عذاب  آوٗ  تِہٕنزٕ  کر  یکہٕ  آسہٕ  نہٕ  پتہٕ  اَمہِ  وَرٲے  کِہِنۍ  (تہِ)  زِ  تِمَو  لوگ  وَنُن  زِ  بے  شک  ٲسۍ  أسۍ  ظٲلم۔"
  },
  {
    "verse_id": 6,
    "translation": "پتہٕ  پٕۯژَھو  أسۍ  تِمن  لُکن  ضرور  یِمن  کُن  رسول  سوزنہٕ  آے  تہٕ  یقینا  کرو  أسۍ  رسولن  نِشہِ  تہِ  (تِہِندِس  دعوت  تہٕ  تبلیغ  کِس  ردِ  عملس  متعلق)  دریافت۔"
  },
  {
    "verse_id": 7,
    "translation": "پتہٕ  کرو  أسۍ  تِمن  پیٚٹھ  (پننہِ)  علمہٕ  سٍتۍ  (تِہِندۍ  سٲری)  حالات  بیان  تہٕ  أسۍ  ٲسۍ  نہٕ  (کُنہِ  جایہِ)  غٲب  (زِ  تِم  آسہوکھ  نہٕ  وُچھان)۔"
  },
  {
    "verse_id": 8,
    "translation": "تہٕ  تَمہِ  دۅہ  چُھ (اعمالن  ہُنٛد) تولنہٕ  یُن  حق  پتہٕ  یہِٕندۍ  (نیکِیَن  ہٕندۍ) پٲتِرۍ  گۆبۍآسن  تِمے  لُکھ  آسن  کامیاب۔"
  },
  {
    "verse_id": 9,
    "translation": "تہٕ  یہِٕندۍ  (نیکِیَن  ہٕنٛدۍ)  پٲتِرۍ  لۆتۍ  آسن  تیٚلہِ  چِھ  یِمے  تِم  لُکھ  یِمَو  پننیٚن  نفسن  خسارٕہ  واتنوو  اَمہِ  وجہ  کِنۍ  زِ  تِم  ٲسۍ  سانیٚن  آیاتن  سٍتۍ  ظلم  کران۔"
  },
  {
    "verse_id": 10,
    "translation": "تہٕ  بے  شک  کۆرُواَسہِ  تۅہیہِ  زمینس  منٛز  ٹھکانہٕ  تہٕ  اختیارات  عطا  تہٕ  اَسہِ  کٔرۍ  اَتھ  منٛز  تُہٕندِ  خٲطرٕ  روزگارٕکۍ  اسباب  پٲدٕ،  تۆہۍ  چِھو  سیٚٹھاہ  کم  شکر  کران۔"
  },
  {
    "verse_id": 11,
    "translation": "تہٕ  بے  شک  کٔرِو  اَسہِ  تۆہۍ  (یعنی  تُہُنٛد  اصل)  پٲدٕ  پتہ  بنٲو  تُہنٛز  شکل  (یعنی  تُہٕنزِ  زندگی  ہٕندۍ  کیمیٲیی  تہٕ  حیاتیٲتی  ابتدا  ہٕکۍ  تہٕ  ارتقاہٕکۍ  مرحلہٕ  کٔرۍ  آدم  علیہ  السلامن  ہٕندِس  وجودکِس  تشکیلس  تام  مکمل)  پتہٕ  فرموو  اَسہِ  فرشتن  زِ  آدمس  (علیہ  السلام)  کٔرِو  سجدٕہ،پتہٕ  کۆر  سارِوٕے  سجدٕہ  ابلیسس  وَرٲے۔  سُہ  سپُد  نہٕ  سجدٕہ  کرن  والیٚو  منٛزٕ۔"
  },
  {
    "verse_id": 12,
    "translation": "ارشاد  سپُد،  (اے  ابلیس!)  ژٕ  کمۍ  ﴿کتھہِ﴾  اوسنکھ  رُکومُت  زِ  ژےٚ  کوٚرتھ  نہٕ  سجدٕ  ییٚلہ  زن  مےٚ  اوسمے  ژےٚ  حکم  دُیتمُت،  تمۍ  ووٚن،  بہٕ  چُھس  امۍ  سٕند  کھوتہ  بہتر،  ژےٚ  چُھستھ  بہٕ  نارٕ  نِش  پٲدٕ  کۆرمُت  تہٕ  یہِ  چُھتھن  ژے٘  میٚژِ  بنوومُت۔"
  },
  {
    "verse_id": 13,
    "translation": "ارشاد  سپُد،  وۅنۍ  وَس  ژٕ  ییٚتہِ  بۅن،  ژے٘  چُھے  نہٕ  کانٛہہ  حق  واتان  زِ  ژٕ  کرکھ  ییٚتہِ  تکبرلہٰذا  نیر  ژٕ  (میانہِ  بارگاہِ  منٛزٕ)  بے  شک  چُھکھ  ژٕ  ذلیل  وخوار  لُکو  منٛزٕ۔"
  },
  {
    "verse_id": 14,
    "translation": "تٔمۍ  وۆن  مے٘  دِ  تَتھ  دۅہس  تام  (زندگی  ہٕنز)  مہلت  ییٚمہِ  دۅہ  لُکھ  (قبرو  منٛزٕ)  تُلنہٕ  یِن۔"
  },
  {
    "verse_id": 15,
    "translation": "ارشاد  سپُد،  بے  شک  چُھکھ  ژٕ  تِمَو  منٛزٕ  یِمن  مہلت  آیہِ  دِنہٕ۔"
  },
  {
    "verse_id": 16,
    "translation": "تٔمۍ  (ابلیسن)  وۆن  اَمہِ  وجہ  کِنۍ  زِ  ژے٘  چُھسَتھ  بہٕ  گمراہ  ٹھہرومُت  وۅنۍ  (چُھم  قسم  زِ)  بہٕ  (تہِ)  بیٚہمہٕ  یِمن  (بنی  آدم  سٕندیٚن  فردن  گمراہ  کرنہٕ)  خٲطرٕ  چانہِ  سیٚزِ  وَتہِ  پیٚٹھ  (تاکہ  راہِ  حق  نِشہِ  ڈالکھ  تِم)۔"
  },
  {
    "verse_id": 17,
    "translation": "پتہٕ  یِمہٕ  بہٕ  یقینا  تِمن  بروٗنٹھۍ  کِنۍ  تہٕ  تِمن  پٔتۍ  کِنۍ  تہٕ  تِمن  دٔچِھنۍ  کِنۍ  تہٕ  تِمن  کھووٕرۍ  کِنۍ،  تہٕ  (تَوٕکِنۍ)  لبہَکھ  نہٕ  ژٕ  تِمَو  منٛزٕ  اکثر  لُکھ  شکرگُزار۔"
  },
  {
    "verse_id": 18,
    "translation": "ارشادِ  بٲری  سپُد،  (اے  ابلیس!)  ژٕ  نیر  ییٚتہِ  ذلیل  تہٕ  مردوٗد  گٔژِھتھ،  تِمَو  منٛزٕ  یُس  کانٛہہ  چٲنۍ  پٲروی  کرِ  تیٚلہِ  برن  بہٕ  ضرورتۅہیہِ  تمامو  سٍتۍ  جہنم۔"
  },
  {
    "verse_id": 19,
    "translation": "تہٕ  اے  آدم!  ژٕ  تہٕ  چٲنۍ  زوجہ  (دۅشوَے)  بٔسِو  جنتس  منٛز،  پتہٕ  ییٚتہِ  تۆہۍدۅشوَے  ییٚژِھو  (تَتہِ)  ٲسِو  کھیٚوان  تہٕ  (بس)  یَتھ  کُلِس  نکھہٕ  گٔژِھۍ  زیٚو  نہٕ  نَتہٕ  گٔژِھو  تۆہۍ  دۅشوَے  حدٕ  نِشہِ  نیرن  والیٚن  منٛز  شٲمل۔"
  },
  {
    "verse_id": 20,
    "translation": "پتہٕ  تروو  شیطانن  دۅشوٕنۍ  ہٕندیٚن  دِلن  منٛز  وَسوسہٕ  تاکہ  تِہِندۍ  شرمگاہ  یم  تمن  (ہٕنزونظرو)  نِشہِ  کٔھٹِتھ  ٲسۍکرِ  تِمن  پیٚٹھ  ظٲہر  تہٕ  لۆگ  وَننہِ،  (اے  آدم  تہٕ  حوا!)  تُہُنٛدۍ  ربّن  رُکٲوِنَونہٕ  تۆہۍ  اَمہِ  کُلِ  (کہ  میوٕہ  کھیٚنہٕ)  نِشہِ  مگر  (صرف  اَمہِ  موجوب  زِ  یہِ  کھیٚنہٕ  سٍتۍ)  بٔنوِ  تۆہۍ  دۅشوَے  فرشتہٕ  (یعنی  بشری  پریشٲنِیَو  نِشہِ  گٔژِھو  پاک)  یا  بٔنوِ  تۆہۍ  دۅشوَے  (اَتھ  منٛز)  ہمیشہ  روزن  وٲلۍ  (یعنی  اَمہِ  مقامِ  قرب  نِشہِ  یِیِو  نہٕ  زانٛہہ  محروم  کرنہٕ)۔"
  },
  {
    "verse_id": 21,
    "translation": "تہٕ  تِمن  دۅشوٕنۍ  وۆنُن  قسم  ہٲوِتھ  زِ  بے  شک  چُھس  بہٕ  تُہٕندیٚو  رُت  کانچھن  والیو  منٛزٕ۔"
  },
  {
    "verse_id": 22,
    "translation": "ٲخرکار  کٔرِن  فریب  دِتھ  دۅشوَے  مٲیِل  (کُلیُک  میوٕہ  کھیٚنہٕ  باپت،  وۅنۍ  ییٚلہِ  دۅشوٕیَو  کُلسِ  (یعنی  کُلہ  کِس  میوَس)  مزٕہ  وُچھ  پتہٕ  گٔے  دۅشوٕنۍ  ہٕنٛدۍ  شرمگاہ  تِہِندِ  خٲطرٕ  ظٲہر  تہٕ  دۅشوٕیَو  لٲگۍ  پننِس  (بدنس)  پیٚٹھ  جنتٕکۍ  پَنہٕ  ؤتھٕر  لاروِتھ  تھاوٕنۍ،پتہٕ  کۆر  تِہِندۍ  ربّن  تِمن  آلَو  زِ  کیا  مے٘  اوسمَو  نا  تۅہیہِ  دۅشوٕنۍ  اَتھ  کُلِس  (نکھہٕ  گژھنہٕ)  نِشہِ  ٹھاکھ  کۆرمُت  تہٕ  تۅہیہِ  اوسمَو (نا)  یہِ  فرموومُت  زِ  بے  شک  چُھ  شیطان  تۅہیہِ  دۅشوٕنۍ  ہُنٛد  ٹاکارٕہ  دشمن۔"
  },
  {
    "verse_id": 23,
    "translation": "دۅشوٕیَو  کۆر  عرض،  اے  سانہِ  ربّہ!  اَسہِ  کۆر  پننیٚن  پانن  پیٚٹھ  ظلم۔  تہٕ  اگر  ژے٘  اسہِ  مغفرت  کۆرتھ  نہٕ  تہٕ  اَسہِ  پیٚٹھ  رحم  کۆرُتھ  (نہٕ)  تیٚلہِ  آسَو  أسۍ  یقینا  خسارٕہ  تُلَن  والیٚو  منٛزٕ۔"
  },
  {
    "verse_id": 24,
    "translation": "ارشادِ  بٲری  سپُد،  تۆہۍ  (سٲری)  ؤسِو  بۅن  تۅہیہِ  منٛز  چِھ  کینہہ  کینٛژھن  ہٕنٛدۍ  دشمن  تہٕ  تُہٕندِ  خٲطرٕ  چِھ  زمینس  منٛز  مقرر  وقتس  تام  جاۓ  سکونت  تہٕ  زندگی  ہُنٛد  سامانہٕ  (مقررکرنہٕ  آمٕتۍگویا  تۆہۍ  چِھو  زمینس  منٛز  قیامٕکۍ  تہٕ  روزگارٕکۍ  زٕ  بُنیٲدی  حق  دِتھ  والنہٕ  یِوان،  اَتھ  پیٚٹھ  کٔرِۍزیٚو  پننہِ  زندگی  ہُنٛد  نظام  استوار)۔"
  },
  {
    "verse_id": 25,
    "translation": "ارشاد  آو  فرماونہٕ،  تۆہۍ  گُزٲرِوأتھۍ  (زمینس)  منٛز  زندگی  تہٕ  أتھۍ  منٛز  مٔرِو  تہٕ  (قیامت  کہ  دۅہ)  یِیِو  اَمی  منٛزٕ  کڈنہٕ۔"
  },
  {
    "verse_id": 26,
    "translation": "اے  اولادِ  آدم!  بے  شک  چُھ  اَسہِ  تُہٕندِ  خٲطرٕ  (تِیُتھ)  پۅشاک  سوٗزمُت  یُس  تُہٕندیٚن  شرمگاہن  کٔھٹِتھ  تھاوِ  تہٕ  (تۅہیہِ)  بخشو  مٲرۍ  منٛزَر  تہٕ  (اَتھ  ظٲہری  پۅشاکس  سٍتۍ  چُھ  اَکھ  بٲطنی  پۅشاک  تہِ  نٲزل  کۆرمُت  تہٕ  سُے)  تقویٰ  ہُک  پۅشاکٕے  چُھ  بہتر۔  یِم  (ظٲہروباطنٕکۍ  پۅشاک  سٲری)  چِھ  اللہ  تعالیٰ  سٕنزٕ  نشٲنِیہِ  تاکہ  تِم  کرن  نصیحت  قبول۔"
  },
  {
    "verse_id": 27,
    "translation": "اے  اولادِ  آدم!  یتھنہ  تۅہیہِ  شیطان  فتنس  منٛز  تراویٚو  یِتھہٕ  پٲٹھۍتٔمۍ  تُہُنٛد  مول  موج  جنتہٕ  منٛزٕ  کۆڈ،تِمن  کڈنووُن  تِہُنٛد  پۅشاک  تاکہ  تِمن  ہاوِہے  تِہِندۍ  شرمگاہ۔  بے  شک  چُھوسُہ  (پانہٕ)  تہٕ  تٔمۍ  سُنٛد  قبیلہ  تۅہیہِ  (تِژھو  تِژھو  جایَو  کِنۍ)  وُچھان  (روزان)  یپٲرۍ  کِنۍ  نہٕ  تۆہۍ  تِم  وُچِھتھ  ہیٚکِیوٗکھ۔  بے  شک  چِھ  اَسہِ  شیطان  تِتھیٚن  لُکن  ہٕندۍ  دوست  بنٲوِمٕتۍ  یِم  ایمان  چِھنہٕ  تھاوان۔"
  },
  {
    "verse_id": 28,
    "translation": "تہٕ  ییٚلہِ  تِم  کانٛہہ  بے  حیٲیی  ہٕنز  کٲم  چِھ  کران  (تیٚلہِ)  چِھ  ونان،اَسہِ  وُچھ  پَنُن  مول  بُڈِ  بب  أتھۍ  (طریقس)  پیٚٹھ  تہٕ  اللہ  تعالیٰ  ہن  چُھ  اَسہِ  اَمہِ  کُے  حکم  دِیُتمُت۔  فرمٲوِو  زِ  اللہ  تعالیٰ  چُھنہٕ  بے  حیٲیی  ہٕنزن  کامیٚن  ہُنٛد  حکم  دِوان۔  کیا  تۆہۍ  چِھوٕ  اللہ  تعالیٰ  (سٕندِس  ذاتس)  پیٚٹھ  تِژٕھہ  کتھہٕ  کران  یِمہٕ  تۆہۍ  پانہٕ  (تہِ)  چِھو  نہٕ  زانان۔"
  },
  {
    "verse_id": 29,
    "translation": "فرمٲوِو،  میٲنۍ  ربّن  چُھ  انصافُک  حکم  دِیُتمُت،تہٕ  تۆہۍ  ٲسِو  ہرکُنہِ  جایہِ  سجدٕہ  وِزِ  پَنُن  بُتھ  سیۆد  (کعبس  کُن)  کران  تہٕ  تمام  تر  فرمانبردٲری  تس  خٲطرٕ  خٲلِص  کٔرِتھ  ٲسِو  تٔمۍ  سٕنز  عبادت  کران۔  یِتھہٕ  پٲٹھۍ  تٔمۍ  تُہٕند  (بناونُک  تہٕ  زندگی  ہُنٛد)  ابتدا  کۆر  تِتھے  پٲٹھۍ  پھیٖرِو  تۆہۍ  (تٔسۍ  کُن)  واپس۔"
  },
  {
    "verse_id": 30,
    "translation": "أکِس  فریقس  کۆر  تٔمۍ  ہدایت  تہٕ  أکِس  فریقس  پیٚٹھ  گٔیہِ  (تٔمۍ  سٕندِ  س  پننِس  کٔرِمٕتِس  کۯٲوِمٕتِس  پیٚٹھ)  گمرٲہی  ثٲبت۔  بے  شک  ٲسۍ  تِمَو  اللہ  تعالیٰ  تۯٲوِتھ  شیطان  بنٲوِمٕتۍ  پنٕنۍ  دوست  تہٕ  تِم  چِھ  یہِ  گُمانہٕ  کران  زِ  تِمن  چُھ  ہدایت  حٲصل  گۆمُت۔"
  },
  {
    "verse_id": 31,
    "translation": "اے  اولادِ  آدم،  تۆہۍ  ٲسِو  پۯتھ  نمازِ  وقتہٕ  پَننہِ  زینتُک  پۅشاک  تُلان  (تہٕ  لاگان)  بیٚیہِ  کھیٚیِو  تہٕ  چیٚیِو  تہٕ  حدٕ  کھۅتہٕ  زیادٕہ  مَہ  کٔرِو  خرچ  زِ  بے  شک  چُھنہٕ  سُہ  فضول  خرچی  کرن  والیٚن  پسند  کران۔"
  },
  {
    "verse_id": 32,
    "translation": "فرمٲوِو،  اللہ  تعالیٰ  سٕنزسۅ  زینت  (تہٕ  پٲراو)  کٔمۍ  چھے٘  حرام  کٔرمٕژیۅسہٕ  تٔمۍ  پننیٚن  بندن  خٲطرٕ  پٲدٕ  چھے٘  کٔرمٕژ  تہٕ  کھیٚنٕکۍ  پاک  صاف  چیز  (تہِ  کٔمۍ  چِھ  حرام  کٔرِمٕتۍ)  ؟  فرمٲوِو،  یِمہٕ  (تمام  نعمتہٕ)  اہلِ  ایمانن  ہٕنزِ  دنیا  چہِ  زندگی  منٛز  (عام  پٲٹھۍروا)  چھے٘  آسن  قیامت  کہ  دۅہ  بالخصوص  (تِمنٕے  خٲطرٕ)۔  یِتھہٕ  پٲٹھۍ  چِھ  أسۍ  زانن  والیٚن  خٲطرٕ  آیات  ویٚژھنٲوِتھ  بیان  کران۔"
  },
  {
    "verse_id": 33,
    "translation": "فرمٲوِو  زِ  میٲنۍ  ربّن  چھے٘  صرف  بے  حیٲیی  ہٕنزٕ  کتھہٕ  حرام  کرِمَژٕ  یِمہٕ  تِمَو  منٛزٕ  ظٲہر  آسن  تہٕ  یِمہٕ  پوشیدٕہ  آسن  (تمام)  بیٚیہِ  گناہ  تہٕ  ناحق  زیادتی  بییہ  یہِ  کتھ  زِتۆہۍ  ٹٔھہرٲوِیوٗن  اللہ  تعالیٰ  ہس  شریک  ییٚمٕچ  نہٕ  تٔمۍ  کانٛہہ  سند  چھے٘  نٲزل  کٔرمٕژ  تہٕ  (مزید)  یہِ  زِ  تۆہۍ  ؤنِواللہ  تعالیٰ  (سٕندِس  ذاتس)  متعلق  تِژھہٕ  کتھہٕ  یِم  نہٕ  تۆہۍ  پانہٕ  تہِ  چِھو  زانان۔"
  },
  {
    "verse_id": 34,
    "translation": "تہٕ  پرتھ  جمٲژ  خٲطرٕ  چُھ  اکھ  میعاد  (مقرر)  پتہٕ  ییٚلہِ  تِہُنٛد  (مقرر)  وقت  یِوان  چُھ  پتہٕ  ہیٚکن  نہٕ  تِم  اَکھ  گٔر  (تہِ)  پتھ  ۂٹتِھ  تہٕ  نَہ  ہیٚکن  برونٛہہ  پٔکتِھ۔"
  },
  {
    "verse_id": 35,
    "translation": "اے  اولادِ  آدم!اگر  تۅہیہِ  نِشہِ  تۅہیِ  منٛزٕ  رسول  یِن  یِم  تۅہیہِ  پیٚٹھ  میٲنۍآیات  بیان  کرن  پتہٕ  یُس  پرہیزگار  بنیٚاو  تہٕ  تٔمۍ  کۆر (پانس) اصلاح  تیٚلہِ  نَہ  آسہِ  تِمن  پیٚٹھ  کانٛہہ  خوف  تہٕ  نَہ  آسن  تِم  غمگین۔"
  },
  {
    "verse_id": 36,
    "translation": "تہٕ  یِمَو  لُکو  سانیٚن  آیاتن  انکار  کۆر  تہٕ  تِمن  (پیٚٹھ  ایمان  اَننہٕ)  نِشہِ  کٔرٕکھ  سرکشی،  تِمَے  چِھ  جہنمی  تِم  چِھ  تَتھ  منٛز  ہمیشہ  روزن  وٲلۍ۔"
  },
  {
    "verse_id": 37,
    "translation": "پتہٕ  کُس  ہیٚکہِ  تس  شخصہٕ  سٕنٛدِ  کھۅتہٕ  بۆڈ  ظٲلم  ٲسِتھ  یُس  اللہ  تعالیٰ  ہس  پیٚٹھ  اَپُز  بہتان  کھالہِ  یا  پھِرِ  تٔمۍ  سٕندیٚن  آیاتن  بُتھ؟  تِمن  لُکن  واتہِ  تِہُنٛد  (سُہ)  حصہٕ  (یُس)  کتابِہ  منٛز  چُھ  لیٚکِھتھ  ییٚلہِ  زن  تِمن  نِشہِ  سأنۍ  سوزنہٕ  آمٕتۍ  (فرشتہٕ)  یِن  تاکہ  تِہِندۍ  روح  کرن  قبض  (پتہٕ)  وَنن  (تِمن)،  وۅنۍ  کتہِ  چِھ  تِم  (اَپٕزۍ  معبود)  یہِٕنز  تۆہۍاللہ  تعالیٰ  ہس  ورٲے  عبادت  ٲسِوٕ  کران؟  تِم  ونن  (درجواب)  زِ  تِم  رٲوۍ  اَسہِ  (یعنی  وۅنۍ  کتہِ  چِھ  اَتھہِ  یِوان)  تہٕ  تِم  دِن  پننیٚن  نفسن  خلاف  (پانہٕ  یہِ)  گوٲہی  زِ  بے  شک  ٲسۍ  تِم  کٲفر۔"
  },
  {
    "verse_id": 38,
    "translation": "اللہ  تعالیٰ  فرماوِ،  تۆہۍگٔژِھو  جِنن  تہٕ  انسانن  ہٕنزن  تِمن  (جہنمی)  جمٲعژن  منٛز  یِمہٕ  تۅہیہِ  برونٛہہ  گُزریمژٕ  چھے٘  شٲمل  سپدِتھ  دوزخس  منٛز  دٲخل!  ییٚلہِ  تہِ  کانٛہہ  جماعت  (دوزخس  منٛز)  دٲخل  سپدِ  سۅ  سوزِ  پانس  ہِشہِ  دۆیِمہِ  جمٲعژ  پیٚٹھ  لعنت،یۆت  تام  زِ  ییٚلہِ  اَتھ  منٛز  سٲری  (دٔرۍ)  جمع  گژھن  پتہٕ  ونن  تِہِندۍ  پٔتِم  پننیٚن  بروٗنٹِھمیٚن  ہٕندِس  حقس  منٛز  زِ  اے  سانہِ  ربّہٕ!  یِموٕے  لُکو  ٲسۍ  أسۍ  گمراہ  کٔرِمٕتۍلہٰذا  دِ  یِمن  جہنمُک  دۅگنہٕ  عذاب۔  ارشاد  سپدِ،  پۯتھ  کٲنسہِ  ہٕندِ  خٲطرٕ  چُھ  دۅگنہٕ  مگر  تۅہیہِ  چھَو  نہٕ  پَے۔"
  },
  {
    "verse_id": 39,
    "translation": "تہٕ  تِہِندۍ  بروٗنٹھِم  ونن  پننیٚن  پٔتِمیٚن،  وۅنۍ  ما  سپزٕو  تۅہیہِ  اَسہِ  پیٚٹھ  کانٛہہ  فضیلت  لہٰذا  وُچِھو  (وۅنۍ)  تۆہۍ  (تہِ)  عذابُک (مزٕہ) تَمہِ  سببہٕ  یِکینٛژھاہ  تۆہۍ  کماوان  ٲسۍوٕ۔"
  },
  {
    "verse_id": 40,
    "translation": "بے  شک  یِمَو  سانیٚن  آیاتن  انکار  کۆرتہٕ  تِمَو  نِشہِ  پھِرُکھ  بُتھ  تِہِندِ  خٲطرٕ  یِن  نہٕ  (رحمت  تہٕ  قبولیت  کہ)  آسمانٕکۍ  دروازٕہ  یَلہٕ  تراونہٕ  تہٕ  نَہ  ہیٚکن  تِم  جنتس  منٛز  أژِتھٕے  اۆت  تام  زِ  سٕژٕنۍ  گٔدِس  منٛز  اَژِ  اونٹ  (یعنی  یِتھہٕ  پٲٹھۍ  یہِ  ناممکن  چُھ  تِتھے  پٲٹھۍ  چُھ  تِہُنٛد  جنتس  منٛز  اَژُن  تہِ  ناممکن)  تہٕ  أسۍ  چِھ  مجرمن  یِتھے  پٲٹھۍ  سزا  دِوان۔"
  },
  {
    "verse_id": 41,
    "translation": "تہٕ  تِہِندِ  خٲطرٕ  چُھ  جہنم  (کہ  نارُک)  وَتھرُن  تہٕ  تِمن  پیٚٹھ  آسہِ  (تَمہِ  کُے)  وُرُن،  تہٕ  أسۍ  چِھ  ظٲلِمن  یِتھے  پٲٹھۍ  سزا  دِوان۔"
  },
  {
    "verse_id": 42,
    "translation": "تہٕ  یِمَو  لُکو  ایمان  اۆن  تہٕ  نیک  عملہٕ  روٗدۍ  کران،  أسۍ  چِھن  نہٕ  کانٛہہ  شخص  تٔمۍ  سٕندِ  طاقتہٕ  کھۅتہٕ  زیادٕہ  مشقّتس  منٛز  تراوان،  یِمَے  لُکھ  چِھ  اہلِ  جنت  تِم  روزن  تَتھ  منٛز  ہمیشہ۔"
  },
  {
    "verse_id": 43,
    "translation": "تہٕ  أسۍکڑوسُہ  کینہ  (تہٕ  رٔنجش)  یُس  تِہِندیٚن  سیٖنن  منٛز  (دُنیاہس  منٛز  اَکھ  أکۍ  سٕندِ  خٲطرٕ)  اوس  نیٚبر  (کٔرِتھ  دور)  تِمن  (ہٕنٛد  ین  محلن)  بٔنۍ  کِنۍ  آسن  کۅلہٕ  جٲری  تہٕ  تِم  ونن  سٲری  تعریف  چِھ  اللہ  تعالیٰ  سٕندی  خٲطرٕ  ییٚمۍ  أسۍ  یۆت  تام  واتنٲوۍ،تہٕ  أسۍ  ہیٚکہَو  نہٕ  (یَتھ  مقامس  تام  زانٛہہ)  وٲتِتھ  ہرگاہ  اللہ  تعالیٰ  اَسہِ  ہدایت  فرماوِ  ہے  نہٕ  بے  شک  اوس  سٲنِس  ربّ  سٕندیٚو  رسولَو  حقُک  (پیغام)  اۆنمُت،  تہٕ  (تَمہِ  دۅہ)  یِیہِ  نِدا  دِنہٕ  زِ  تۆہۍ  لُکھ  چِھو  ییٚمہِ  جنتٕکۍ  وٲرث  آمٕتۍ  بناونہٕ  تِمن  (نیک)  عملن  ہٕنٛدِ  بٲعث  یِمہٕ  تۆہۍ  انجام  ٲسِوٕ  دِوان۔"
  },
  {
    "verse_id": 44,
    "translation": "تہٕ  اہلِ  جنت  وَنن  اہلِ  دوزخن  آلَو  کٔرِتھ،  اَسہِ  لۆب  پٔزۍپٲٹھۍ  سُہ  پۆز  یُس  وعدٕہ  سٲنۍ  ربّن  اَسہِ  سٍتۍ  کۆرمُت  اوس،  کیا  تۅہیہِ  (تہِ)  لۆبوۆنہٕ  سُہ  پۆز  یُس  وعدٕہ  تُہٕندۍ  ربّن  (تۅہیہِ  سٍتۍ)  کۆرمُت  اوس؟  تِم  وننٛ،  آ۔  پتہٕ  دِیہِ  تِمن  درمیان  اَکھ  آواز  دِنہٕ  وول  آواز  زِ  ظٲلمن  پیٚٹھ  چھے٘  اللہ  تعالیٰ  سٕنز  لعنت۔"
  },
  {
    "verse_id": 45,
    "translation": "(یِم  چِھ  تِمَے)  یِم  (لُکن)  اللہ  تعالیٰ  سٕنزِ  وَتہِ  نِشہِ  رُکاوان  ٲسۍ  تہٕ  تَتھ  منٛز  ٲسۍہجر  ژھانڈان  تہٕ  تِم  ٲسۍ  ٲخرتس  انکار  کرن  وٲلۍ۔"
  },
  {
    "verse_id": 46,
    "translation": "تہٕ  (تِمن)  دۅشوٕنۍ  (یعنی  جنتی  ین  تہٕ  جہنمی  ین)  درمیان  چُھ  اکھ  حجاب  (یعنی  دیوار)  تہٕ  اعرافس  (یعنی  أتھۍ  دیوارس)  پیٚٹھ  آسن  کینہہ  مرد  یِم  سارِنٕے  تِہٕنزو  نِشٲنیو  سٍتۍ  پرزٕناون۔  تہٕ  کریکھ  لٲیِتھ  وَنن  تِم  اہلِ  جنتن  زِ  تۅہیہِ  پیٚٹھ  ٲسِن  سلامتی،  تِم  (اہلِ  اعراف)  آسن  نہٕ  (وُنہِ  پانہٕ  تہِ)  جنتس  منٛز  دٲخل  سپٕدۍ  مٕتۍ  حالانکہ  آسن  تِم  (تَمِکۍ) امیدوار۔"
  },
  {
    "verse_id": 47,
    "translation": "تہٕ  ییٚلہِ  تِہٕنزٕ  نظرٕ  جہنمی  ین  کُن  پھِرنہٕ  یِن  پتہٕ  وَنن  تِم،  اے  سانہِ  ربّہٕ!  اَسہِ  مَہ  کر  ظٲلم  قومس  سٍتۍ  (جمع)۔"
  },
  {
    "verse_id": 48,
    "translation": "تہٕ  اہلِ  اعراف  کرن (تِمن  جہنمی) مردن  آلو  یِمن  تِم  تِہٕنزو  نشٲنیو  سٍتۍ  پۯزٕناوان  آسن  (تِمن)  وننٛ،  تُہٕنزٕ  جمٲعژ  آیَو  نہٕ  تۅہیہِ  بکار  تہٕ  نَہ  (ہیکوُ)  سہُ  تکبر  (تۅہیہِ  بچٲوِتھ) یُس  تۆہۍ  کران  ٲسِوٕ۔"
  },
  {
    "verse_id": 49,
    "translation": "کیا  یِمے  چھا  تِم  لُکھ  (یہِٕنز  خستہٕ  حالت  وُچِھتھ)  تۆہۍ  ٲسۍوٕقسم  کھیٚوان  زِ  اللہ  تعالیٰ  نوازِ  نہٕ  یِمن  (زانٛہہ)  پننہِ  رحمت  سٍتۍ  (بوٗزِو!وۅنۍ  چُھ  یِمنٕے  وَننہٕ  یِوانٛ)  تۆہۍ  گٔژِھو  جنتس  منٛز  دٲخل  نَہ  آسہِ  تۅہیہِ  پیٚٹھ  کانٛہہ  خوف  تہٕ  نَہ  ٲسِو  تۆہۍ  غمگین۔"
  },
  {
    "verse_id": 50,
    "translation": "تہٕ  اہلِ  دوزخ  وَنن  ناد  لٲیِتھ  اہلِ  جنتن  زِ  اَسہِ  کٔرۍتَو  (جنتی)  آبہٕ  نِشہِ  کم  کاسہٕ  فیض  یاب  یا  تَمہِ  (رزق)  منٛزٕ  یُس  اللہ  تعالیٰ  ہن  تۅہیہِ  عطا  چُھو  کۆرمُت۔  تِم  ونن  بے  شک  چھے٘  اللہ  تعالیٰ  ہن  یِمہٕ  دۅشوے  (نعمتہٕ)  کٲفرن  پیٚٹھ  حرام  کرِمَژٕ۔"
  },
  {
    "verse_id": 51,
    "translation": "یِمَو  پَنُن  دیٖن  تماشہِ  تہٕ  گِندُن  بنوو  تہٕ  یِمن  دنیٲوی  زندگی  فریب  اوس  دِتھ  تھوومُت،  اَز  مٔشراووکھ  أسۍ  تِم  تِتھے  پٲٹھۍ  یِتھہٕ  پٲٹھۍتِمو  (اَسہِ  سٍتۍ)  پَنُن  أزِکہِ  دۅہُک  ملاقات  مٔشروومُت  اوس  تہٕ  یِتھہٕ  پٲٹھۍ  تِم  سانیٚن  آیاتن  ہُنٛدانکا  رکران  ٲسۍ۔"
  },
  {
    "verse_id": 52,
    "translation": "تہٕ  بے  شک  أنۍ  اَسہِ  تِمن  نِشہِ  تِژھ  کتاب  (قرآن)  یۅسہٕ  اَسہِ  (پننہِ)  علم  (کِس  بنیادس)  پیٚٹھ  مفصّل  (یعنی  واضح)  کٔر،  سۅ  چھے٘  ایمان  والیٚن  خٲطرٕ  ہدایت  تہٕ  رحمت۔"
  },
  {
    "verse_id": 53,
    "translation": "تِم  چِھ  صرف  تَمہِ  (وَننہٕ  آمژِ  کتھہِ  ہٕندِ)  انجامُک  انتظار  کران،  ییٚمہِ  دۅہ  تمی٘ک  (یعنی  کتھہِ  ہُنٛد)  انجام  برونٛہہ  کُن  یِیہِ  تِم  لُکھ  یِمَو  اَمہِ  برونٛہہ  یہِ  مٔشرٲومٕژ  ٲس  وَننٛ،  بے  شک  ٲسۍ  سٲنِس  ربّ  سٕندۍ  رسول  پٔز  (کتھ)  ہیٚتھ  آمٕتۍ،  وۅنۍ  چھا  (از)  سٲنۍ  کینہہ  سفٲرش  کرن  وٲلۍ  یِم  سانہِ  خٲطرٕ  سفٲرش  کرن  نَتہٕ  گٔژھۍ  أسۍ  (بیٚیہِ  دنیاہس  منٛز)  واپس  سوزنہٕ  یِنۍ  تاکہ  أسۍ  کرو  (ییٚمہِ  لٹہِ)  تِمَو  (اعمالو)  نِشہِ  مختلف  عملہٕ  یِمہٕ  (گۅڈٕ)  کران  ٲسۍ  روٗدِمٕتۍ۔  بے  شک  واتنوو  تِمَو  پننِس  پانس  نقصان  تہٕ  سُہ  (بہتان  تہٕ  اَپُز)  روو  تِمن  یُس  تِم  بناوان  ٲسۍ۔"
  },
  {
    "verse_id": 54,
    "translation": "بے  شک  چُھ  تُہُند  ربّ  اللہ  یی٘مۍآسمانن  ہنٛز  تہٕ  زمینٕچ  (کاینات)  شی٘ن  مُدتن  (یعنی  شی٘ن  دورن)  منٛزتخلیق  کٔرپتہٕ  کو٘رُن  (پننہِ  شان  مطٲبق)  عرشس  پیٹھ  استوأ (یعنی  یَتھ  کایناتس  منٛزکو٘رُن  پننہِ  حکمُک  تہٕ  اقتدارک  نظام  جٲری)۔  سُے  چُھ  رٲژ  ہٕندِدٔسۍ  دۅہس  پی٘ٹھ  وُرُن  کران  (اتھ  حالس  منٛز  زِ  دۅہس  راتس  منٛز)  پۯ  تھ  اَکھ  چُھ  اکھ  اکس  تیزی  سان  پتے  روزان  تہٕ  آفتاب  تہٕ  زوٗن  تہٕ  تارک  (سٲری)  چِھ  تٔمۍ  سٕندی  حکمہٕ  (اکہِ  متعیّن  نظامٕکۍ)  پابند  بناونہٕ  آمٕتۍ۔  خبردار! (پۯ  تھ  چیز  کہ)  تخلیقُک  تہٕ  حکمُک  تہٕ  تدبیرُک  نظام  چلاوُن  چھے٘  تٔمۍ  سٕنزٕے  کام۔  اللہ  تعالیٰ  چُھ  سی٘ٹھاہ  برکت  وول  یُس  تمام  عالمن  ہٕنز  (درجہ  بہ  درجہ)  پرورش  کرن  وول  چُھ۔"
  },
  {
    "verse_id": 55,
    "translation": "تۆہۍ  ٲسِو  پننِس  ربّس  زٲری  کرا  ن  کران  تہٕ  لۅتہِ  (دۅشویو  طریقو)  دعا  کران،  بے  شک  چُھنہٕ  سُہ  حدٕ  نیرن  والیٚن  پسند  کران۔"
  },
  {
    "verse_id": 56,
    "translation": "تہٕ  زمینس  منٛز  مَہ  کٔرِو  اَمہِ  کہ  پٲراوٕ (یعنی  ملکہٕ  چہِ  زندگی  ہُنٛد  ماحول  ٹھیک  سپدنہٕ) پتہٕ  فساد  تہٕ  (تٔمۍ  سٕندِس  عذابس)  کھوٗژتھ  تہٕ  (تٔمۍ  سٕندِ  رحمتٕچ)  امید  تھٲوِتھ  روٗزِو  تَس  دعا  منگان،  بے  شک  چھے٘  اللہ  تعالیٰ  سٕنز  رحمت  احسان  کرن  والیٚن  لُکن  (یعنی  نیکوکارن)  نکھہٕ  آسان۔"
  },
  {
    "verse_id": 57,
    "translation": "تہٕ  سُے  چُھ  یُس  پننہِ  رحمت  (یعنی  روٗدٕ)  برونٛہہ  چُھ  ہواہن  خۅش  خبر  بنٲوِتھ  سوزان،  اۆت  تام  زِ  ییٚلہِ  تِم  (ہوا)  گۅبیٚن  اۆبرن  تُلِتھ  چِھ  انان  پتہٕ  چِھ  أسۍتِمن  (اۆبرن)  کُنہِ  مۅردٕ  (یعنی  بے  آب  تہٕ  خشک)  شہرس  کُن  چھَگ  دِوان  پتہٕ  چِھ  أسۍ  تَمہِ  (اۆبرٕ)  منٛزٕ  آب  تراوان  پتہٕ  چِھ  أسۍ  تَمہِ  (آب)  کہ  ذریعہ  (زمین  منٛزٕ)  پۯتھ  قٔسمٕکۍپھل  کڑان۔  یِتھے  پٲٹھۍ  کڑوکھ  أسۍ  (قیامت  کہ  دۅہ)  مۅردٕ  (قبرو  منٛزٕ)  تاکہ  تۆہۍ  کٔرِو  نصیحت  قبول۔"
  },
  {
    "verse_id": 58,
    "translation": "تہٕ  یۅسہٕ  اصل  (یعنی  زرخیز)  زمین  چھے٘  تَمِیُک  گاسہٕ  چُھ  اللہ  تعالیٰ  سٕنٛدِ  حکمہٕ  سٍتۍ  (جان  پٲٹھۍ)  نیران  تہٕ  یۅسہٕ  (زمین)  خراب  چھے٘  (تَمہِ  منٛزٕ)  چُھنہٕ  معمولی  بے  فٲیدٕہ  چیزو  وَرٲے  کِہِنۍ  نیران۔  یِتھے  پٲٹھۍ  چِھ  أسۍ  (پنٕنۍ)  آیات  (یعنی  ثبوت  تہٕ  نشٲنِیہِ)  تِمن  لُکن  خٲطرٕ  باربار  بیان  کران  یِم  شکرگزار  چِھ۔"
  },
  {
    "verse_id": 59,
    "translation": "بے  شک  سوٗزۍ  اَسہِ  نوح  (علیہ  السلام)  تِہِندِس  قومس  کُن،  پتہٕ  وۆن  تِمَو،  اے  میانہِ  قوم  (کیو  لوٗکو!)  تۆہۍ  ٲسِو  اللہ  تعالیٰ  سٕنٛز  عبادت  کران  تَس  ورٲے  چُھنہٕ  تُہُنٛد  کانٛہہ  معبود، یقینا  چُھس  بہٕ  تۅہیہِ  پیٚٹھ  اَکہِ  بَڑِ  دۅہ  کِس  عذابس  کھۅژان۔"
  },
  {
    "verse_id": 60,
    "translation": "تِہِندِ  قوم  کیو  سردارو  تہٕ  امیرو  وۆنٛ،  (اے  نوح!)  بے  شک  چِھتھ  ژٕ  أسۍ  ٹاکارٕہ  گمرٲہی  منٛز  (مبتلا)  وُچھان۔"
  },
  {
    "verse_id": 61,
    "translation": "تِمَو  وۆنٛ،  اے  میانہِ  قومہٕ!  مے٘  منٛز  چھَنہٕ  کانٛہہ  گمرٲہی  البتہ (چھے٘  حقیقت  یہِ  زِ) بہٕ  چُھس  تمام  عالمن  ہٕندِس  ربّ  سٕندِ  طرفہٕ  رسول (بناونہٕ  آمُت)۔"
  },
  {
    "verse_id": 62,
    "translation": "بہٕ  چُھسَو  تۅہیہِ  پننِس  ربّ  سٕنٛدۍ  پیغامات  واتناوان  تہٕ  تۅہیہِ  چُھسَو  نصیحت  کران  تہٕ  اللہ  تعالیٰ  سٕنٛدِ  طرفہٕ  چُھس  تِکینٛژھاہ  زانان  یہِ  تۆہۍ  زانان  چِھو  نہٕ۔"
  },
  {
    "verse_id": 63,
    "translation": "کیا  تۅہیہِ  چُھوٕ  اَتھ  کتھہِ  پیٚٹھ  تعجب  زِ  تۅہیہِ  نِشہِ  آیہِ  تُہٕندِس  ربّ  سٕنٛدِ  طرفہٕ  تۅہی  منٛزٕ  أکِس  مردس  (زیٚوِ)  پیٚٹھ  نصیحت  تاکہ  سُہ  کھۅژناویٚو  تۅہیہِ (اللہ  تعالیٰ  سٕنٛدِ  عذاب  نِشہِ)  تہٕ  تۆہۍ  بٔنوِ  پرہیزگار  تہٕ  یہِ  چُھ  اَمہِ  خٲطرٕ  زِ  تۅہیہِ  پیٚٹھ  یِیہِ  رحم  کرنہٕ۔"
  },
  {
    "verse_id": 64,
    "translation": "پتہٕ  کۆر  تِمَو  لُکو  تِمن  انکارلہٰذا  دِیُت  اَسہِ  تِمنؑ  تہٕ  تِمن  لُکن  یِم  ناوِ  منٛز  تِمن  سٍتۍ  ٲسۍ  نجات  تہٕ  اَسہِ  کٔرۍ  تِم  لُکھ  غرق  یِمَو  سانیٚن  آیاتن  انکار  اوس  کۆرمُت،  بے  شک  ٲسۍ  تِم  أنۍ  (یعنی  بصیرت  وَرٲے)  لُکھ۔"
  },
  {
    "verse_id": 65,
    "translation": "تہٕ  اَسہِ  (سوٗزۍ قومِ)  عادس  کُن  تِہِندۍ  (قومی)  بٲے  ہوٗد  (علیہ  السلام)  تِمَو  وۆنٛ،  اے  میانہِ  قومہٕ!  تۆہۍ  ٲسِو  اللہ  تعالیٰ  سٕنز  عبادت  کران  تَس  ورٲے  چُھنہٕ  کانٛہہ  تُہُنٛد  معبود، تۆہۍ  کیازِ  چِھو  نہٕ  پرہیزگار  بنان"
  },
  {
    "verse_id": 66,
    "translation": "تِہِندِ  قوم  کیو  سردارو  تہٕ  امیرویِم  کفر  (یعنی  دعوتِ  حقٕچ  مخالفت  تہٕ  مزاحمت)  کران  ٲسۍوۆنٛ،  (اے  ہود!)  بے  شک  چِھتھ  ژٕ  أسۍ  حماقتس  منٛز  (مبتلا)  وُچھان  تہٕ  بے  شک  چِھتھ  ژٕ  أسۍ  اَپزیاریٚو  منٛزٕ  گمان  کران۔"
  },
  {
    "verse_id": 67,
    "translation": "تِمَو  وۆنٛ،  اے  میانہِ  قومہٕ!  مے٘  منٛز  چھَنہٕ  کانٛہہ  حماقت  البتہ  (چھے٘  حقیقت  یہِ  زِ)  بہٕ  چُھس  تمام  عَالمن  ہٕنٛدِس  ربّ  سٕنٛدِ  طرفہٕ  رسول  (بناونہٕ  آمُت)۔"
  },
  {
    "verse_id": 68,
    "translation": "بہٕ  چُھسَو  تۅہیہِ  پننِس  ربّ  سٕندۍ  پیغامات  واتناوان  تہٕ  بہٕ  چُھس  تُہُند  امانت  دار  رٕژَر  کانچھَن  وول۔"
  },
  {
    "verse_id": 69,
    "translation": "کیا  تۅہیہِ  چُھوٕ  اَتھ  کتھہِ  پیٚٹھ  تعجب  زِ  تۅہیہِ  نِشہِ  آیہِ  تُہٕندِس  ربّ  سٕنٛدِ  طرفہٕ  تۅہی  منٛزٕ  أکِس  مردس  (زیٚوِ)  پیٚٹھ  نصیحت  تاکہ  سُہ  کھۅژناویٚو  تۅہیہِ  (اللہ  تعالیٰ  سٕنٛدِ  عذاب  نِشہِ)  تہٕ  یاد  کٔرِو  ییٚلہِ  تۆہۍ  تٔمۍنوح  سٕندِ  قومہٕ  پتہٕ  (زمینس  پیٚٹھ)  جانشین  بنٲوِنَو  تہٕ  تُہٕندِس  خِلقتس  (جسمس)  منٛزبڑووُن  (قدوقامت  تہٕ)  مزید  طاقت،  لہٰذا  کٔرِو  تۆہۍاللہ  تعالیٰ  سٕنزٕ  نعمتہٕ  یادتاکہ  تۆہۍ  لٔبوِ  کامیابی۔"
  },
  {
    "verse_id": 70,
    "translation": "تِم  لٔگۍ  وَننہِ،  کیا  ژٕ  چُھکھہٕ  اَسہِ  نِش  (اَمہِ  موجوب)  آمُت  زِأسۍ  کرو  صرف  أکِس  اللہ  تعالیٰ  سٕنز  عبادت  تہٕ  تِم  (سٲری  خداے)  تراووکھ  یہِٕنز  بندگی  سٲنۍ  مٲلۍ  بُڈِ  بب  کران  ٲسۍ؟  تیٚلہِ  اَن  ژٕ  اَسہِ  پیٚٹھ  سُہ  (عذاب)  ییٚمِچ  وعید  (دھمکی)  ژٕاَسہِ  بوزناوان  چُھکھ  اگر  ژٕ  پٔزۍیاریٚو  منٛزٕ  چُھکھ۔"
  },
  {
    "verse_id": 71,
    "translation": "تِمَو  وۆنٛ،  یقینا  گۆو  تۅہیہِ  پیٚٹھ  تُہٕندِس  ربّ  سٕنٛدِ  طرفہٕ  عذاب  تہٕ  غضب  وٲجب۔  کیا  تۆہۍ  چِھوٕ  مے٘  سٍتۍ  تِمن  (پۅتلیٚن  ہٕندیٚن)  ناون  ہٕنٛدِس  بارس  منٛز  ژُوان  یِم  تۅہیہِ  تہٕ  تُہٕندیٚو  مالیٚو  بُڈِ  ببو  (پٲنۍ  پانے  فرضی  طور)  تھٲوِمٕتۍ  چِھ  یہِٕنز  اللہ  تعالیٰ  ہن  کانٛہہ  سَنَدنٲزل  کٔر  نہٕ  وۅنۍ  کٔرِو  تۆہۍ  (عذابُک)  انتظار  بہٕ  (تہِ)  چُھس  تۅہیہِ  سٍتۍ  انتظار  کرن  والیٚو  منٛزٕ۔"
  },
  {
    "verse_id": 72,
    "translation": "پتہٕ  بخُش  اَسہِ  تِمن  تہٕ  یِم  لُکھ  تِمن  سٍتۍ  ٲسۍ  پننہِ  رحمت  کہ  بٲعث  نجات  تہٕ  تِمن  لُکن  گٲلۍ  موٗل  یِمَو  سانیٚن  آیاتن  بُتھ  اوس  پِھیُرمُت  تہٕ  تِم  ٲسۍ  نہٕ  ایمان  اَنن  وٲلۍ۔"
  },
  {
    "verse_id": 73,
    "translation": "تہٕ  (قومِ)  ثمودس  کُن  (سوٗزۍ)  تِہِندۍ  (قومی)  بٲے  صالح  (علیہ  السلام)  تِمَو  وۆنٛ،  اے  میانہِ  قومہٕ!  اللہ  تعالیٰ  سٕنزعبادت  ٲسِو  کران،  تس  ورٲے  چُھنہٕ  تُہُنٛد  کانٛہہ  معبود،  بے  شک  چھے٘  تۅہیہِ  نِشہِ  تُہٕندِ  س  ربّ  سٕنٛدِ  طرفہٕ  اَکھ  روشن  دلیل  آمٕژ۔  یہِ  اللہ  تعالیٰ  سٕنٛز  اونٹِنۍ  چھے٘  تُہٕنٛدِ  خٲطرٕ  نشٲنی،  لہٰذا  ترٲوِزِیون  تۆہۍ  یہِ  (آزاد)  تاکہ  اللہ  تعالیٰ  سٕنزِ  زمینہِ  منٛزروزِ  گاسہٕ  کھیٚوان  تہٕ  أمِس  لٲگۍ  زیٚو  نہٕ  بُرٲیی  (ہٕنٛدِ  ارادٕہ)  اَتھہٕ  نَتہٕ  رٹیٚو  تۅہیہِ  دگ  تُلوُن  عذاب۔"
  },
  {
    "verse_id": 74,
    "translation": "تہٕ  یاد  کٔرِو!ییٚلہِ  تٔمۍ  تۆہۍ  (قومِ)  عادس  پتہٕ  (زمینس  منٛز)  جانشین  بنٲوِنَو  تہٕ  تۅہیہِ  کٔرنَو  زمینس  منٛز  سکونت  عطا  زِ  تۆہۍ  چِھواَمہِ  کیٚن  نرم  (مٲدٲنی)  علاقن  منٛز  بنگلہٕ  بناوان  تہٕ  پہاڑ  ژٔٹِتھ  چِھو  (تِمن  منٛز)  گرٕ  بناوان،  لہٰذا  کٔرِو  تۆہۍاللہ  تعالیٰ  سٕنٛزٕ (تِمہٕ) نعمتہٕ  یاد  تہٕ  زمینس  منٛز  مَہ  روٗزِو  فساد  تُلان  پھیران۔"
  },
  {
    "verse_id": 75,
    "translation": "تِہِندِ  قوم  کیو  تِمَو  سردارو  تہٕ  امیرو  یِم  تکبرکرن  وٲلۍ  تہٕ  بُتھۍ  پھِرۍ  ٲسۍ  وۆن  تِمن  غریب  نادارلُکن  یِمَو  تِمَو  منٛزٕ  ایمان  اوس  اۆنمُت،  کیا  تۅہیہِ  چُھوٕ  یقین  زِ  پٔزۍپٲٹھۍ  چِھ  صالح  (علیہ  السلام)  پننِس  ربّ  سٕنٛدِ  طرفہٕ  رسول  بنٲوِتھ  سوزنہٕ  آمٕتۍ؟  تِمَو  وۆن  یِکینٛژھاہ  دِتھ  تِم  سوزنہٕ  چِھ  آمٕتۍ  بے  شک  چِھ  أسۍ  تَتھ  پیٚٹھ  ایمان  تھاون  وٲلۍ۔"
  },
  {
    "verse_id": 76,
    "translation": "تکبر  کرن  وٲلۍ  لُکھ  لٔگۍ  وَننہِ،  بے  شک  یَتھ  (چیزس)  پیٚٹھ  تۅہیہِ  ایمان  چُھو  اۆنمُت  أسۍ  چِھ  تَمِکۍ  سخت  منکر۔"
  },
  {
    "verse_id": 77,
    "translation": "پتہٕ  مٲر  تِمَو  اونٹِنۍ  (کھش  کٔرِتھ)  تہٕ  پھِرُکھ  پننِس  ربّ  سٕنٛدِ  حکمہٕ  نِشہِ  کلہٕ  تہٕ  وَننہِ  لٔگۍ،  اے  صالح!  ژٕ  اَن  سُہ  (عذاب)  اَسہِ  نِشہِ  ییٚمِچ  وعید  (دھمکی)  ژٕ  اَسہِ  بوزناوان  اوسُکھ  اگر  ژٕ  (پٔزۍپٲٹھۍ)  رسولو  منٛزٕ  چُھکھ۔"
  },
  {
    "verse_id": 78,
    "translation": "لہٰذا  رٔٹۍ  تِم  بِنِلۍ  (یعنی  بُنلِکۍ  عذابن)  پتہٕ  روٗدۍ  تِم  (ہلاک  گٔژِھتھ)  صُبحس  پننیٚن  گرن  منٛز  بُتھ  تل  کُن  دِتھ  پیٚتھ۔"
  },
  {
    "verse_id": 79,
    "translation": "پتہٕ  پھِیُر  (صالح  علیہ  السلامن)  تِمَو  نِشہِ  بُتھ  تہٕ  وۆنُنٛ،  اے  میانہِ  قومہٕ!  بے  شک  اوسمو  مے٘  تۅہیہِ  پننِس  ربّ  سُنٛد  پیغام  واتنوومُت  تہٕ  نصیحت  (تہِ)  ٲسمو  کٔرمٕژ  مگر  تۆہۍ  چِھو  نہٕ  نصیحت  کرن  والیٚن  پسندٕے  کران۔"
  },
  {
    "verse_id": 80,
    "translation": "تہٕ  لوط  (علیہ  السلام  تہِ  سوٗزۍ  اَسہِ  یِتھے  پٲٹھۍ)  ییٚلہِ  تِمَو  پننِس  قومس  وۆنٛ،  کیا  تۆہۍ  چِھوٕ  (تِژِھہ)  بے  حیٲیی  ہُنٛد  اَتُر  کران  یۅسہٕ  تۅہیہِ  برونٛہہ  دنیاکیٚو  لُکو  منٛزٕ  کٲنسہِ  ٲس  نہٕ  کٔرمٕژ"
  },
  {
    "verse_id": 81,
    "translation": "بے  شک  چِھو  تۆہۍ  نفسٲنی  خوٲہشہِ  خٲطرٕ  زنانہٕ  ترٲوِتھ  مردن  نِشہِ  یِوان  بلکہ  چِھو  تۆہۍ  حدٕنِشہِ  نیرن  وٲلۍ۔"
  },
  {
    "verse_id": 82,
    "translation": "تہٕ  تِہِندِ  قومُک  اوس  نہٕ  اَمہِ  ورٲے  کانٛہہ  جواب  زِ  تِمَو  لوگ  وَنُن  یِم  کٔڑیوٗکھ  بستی  منٛزٕ  بے  شک  چِھ  یِم  لُکھ  سیٚٹھاہ  پاکیزگی  ہٕنٛدۍ  طلب  گار۔"
  },
  {
    "verse_id": 83,
    "translation": "پتہٕ  دِیُت  اَسہِ  تِمن  (یعنی  لوط  علیہ  السلامس)  تہٕ  تِہِندیٚن  گرٕکیٚن  بٲژن  نجات  تِہٕنزِ  خاندارِنہِ  ورٲے،  سۅ  ٲس  عذابس  اندر  ہیٚنہٕ  یِنہٕ  والیٚو  منٛزٕ۔"
  },
  {
    "verse_id": 84,
    "translation": "تہٕ  اَسہِ  تروو  تِمن  پیٚٹھ  (کنیٚن  ہُنٛد)  بارانہٕ،  وۅنۍ  وُچِھو  تۆہۍ  مُجرمن  کِیُتھ  انجام  سپُد۔"
  },
  {
    "verse_id": 85,
    "translation": "تہٕ  مدیَنَس  کُن  (سوٗزۍاَسہِ)  تِہِندۍ  (قومی)  بٲے  شعیب  (علیہ  السلام)  تِمَو  وۆنٛ،  اے  میانہِ  قومہٕ!  تۆہۍ  ٲسِواللہ  تعالیٰ  سٕنزعبادت  کران، تس  ورٲے  چُھنہٕ  تُہُنٛد  کانٛہہ  معبود،  بے  شک  چھے٘  تۅہیہِ  نِشہِ  تُہٕندِ  س  ربّ  سٕنٛدِ  طرفہٕ  روشن  دلیل  آمٕژلہٰذا  ٲسِو  تۆہۍپوٗرٕ  پٲٹھۍ  مینان  تہٕ  تولان  تہٕ  لُکن  مَہ  ٲسِو  تِہِندۍ  چیز  (وزن  تہٕ  میٖژ)  کم  کٔرِتھ  دِوان  تہٕ  زمینس  منٛز  مَہ  ٲسوِ  (زندگی  ہٕنٛدِ  ماحول  کہ)  اصلاح  پتہٕ  فساد  برپا  کران،  یہِ  چُھ  تُہٕندِس  حقس  منٛز  بہتر  اگر  تۆہۍ  (اَتھ  خدٲیی  پیغامس)  مانن  وٲلۍ  چِھو۔"
  },
  {
    "verse_id": 86,
    "translation": "تہٕ  تۆہۍ  مَہ  ٲسِو  پۯتھ  وَتہِ  پیٚٹھ  اَمہِ  موجوب  بیٚہان  زِ  تۆہۍ  کھۅژنٲوِیوٗن  پۯتھ  سُہ  شخص  ییٚمۍ  اَتھ (دعوتس) پیٚٹھ  ایمان  چُھ  اۆنمُت  تہٕ (سُہ) رٔٹِیوٗن  اللہ  تعالیٰ  سٕنزِ  وَتہِ  نِشہِ  پتھ  تہٕ  اَتھ (دعوتس) منٛز  ژھٲنڈِو  ہجر (تاکہ  سُہ  ہیٚکیوٗن  دینِ  حق  نِشہِ  ڈٲلِتھ  تہٕ  تس  منٛز  کٔرِو  اَتھ  متعلق  نفرت  پٲدٕ) تہٕ  یاد  کٔرِو (اللہ  تعالیٰ  سُنٛد  احسان) ییٚلہِ  تۆہۍ  کمٕے  ٲسِو  پتہٕ  کٔرنَو  تٔمۍ  اکثریت  عطا  تہٕ  وُچِھو  فساد  پٔھالاوَن  والیٚن  ہُنٛد  انجام  کِیُتھ  سپُد۔"
  },
  {
    "verse_id": 87,
    "translation": "تہٕ  اگر  تۅہیہِ  منٛزٕ  اَکہِ  جمٲعژ  یَتھ  (دیٖنس)  پیٚٹھ  یُس  ہیٚتھ  بہٕ  سوزنہٕ  چُھس  آمُت  ایمان  چُھ  اۆنمُت  تہٕ  دۅیمہِ  جمٲعژ  چُھنہٕ  ایمان  اۆنمُت  تیٚلہِ  کٔرِو  (اے  ایمان  والیو!)  صبر  یۆت  تام  اللہ  تعالیٰ  اَسہِ  درمیان  فٲصلہٕ  فرماوِ  تہٕ  سُہ  چُھ  سارِوٕے  کھۅتہٕ  بہتر  فٲصلہٕ  فرماون  وول۔  "
  },
  {
    "verse_id": 88,
    "translation": "تِہِندِ  قوم  کیٚو  سردارو  تہٕ  امیرو  یِم  بُتھۍ  پھِرۍ  تہٕ  تکبرکرن  وٲلۍ  ٲسۍ  وۆنٛ،  اے  شعیب  (علیہ  السلام) !  أسۍ  کڑوتھ  ژٕ  تہٕ  تِم  لُکھ  یِمَو  ژے٘  سٍتۍ  ایمان  چُھ  اۆنمُت  پۯتھ  صوٗرتس  منٛز  پننہِ  بستی  منٛزٕ  یاآسی  ژے٘  ضرور  سٲنِس  مذہبس  منٛز  واپس  یُن۔  شعیبن  (علیہ  السلام)  وۆنٛ،  اگر  چہ  أسۍ  (تُہٕندِس  مذہبس  منٛز  واپس  یِنَس)  بے  زارٕے  کونہٕ  آسَو؟"
  },
  {
    "verse_id": 89,
    "translation": "بے  شک  کھالَو  أسۍ  اللہ  تعالیٰ  ہس  پیٚٹھ  اَپُز  بہتان  ہرگاہ  أسۍ  تُہٕندِس  مذہبس  منٛز  اَمہِ  کتھہِ  پتہٕ  واپس  یِمَو  زِ  اللہ  تعالیٰ  ہن  چِھ  أسۍ  اَمہِ  نِشہِ  بچٲوِمٕتۍ،  تہٕ  سانہِ  خٲطرٕ  چُھنہٕ  ہرگز  (منٲسب)  زِ  أسۍ  یِمَو  اَتھ  (مذہبس)  منٛز  واپس  البتہ  یہِ  زِ  اگر  اللہ  تعالیٰ  یژھِ  یُس  سون  ربّ  چُھ۔سو  ن  ربّ  چُھ  علمہٕ  کِنۍ  پۯتھ  چیزس  پیٚٹھ  احاطہٕ  کٔرِتھ۔  اَسہِ  چُھ  اللہ  تعالیٰ  سٕے  پیٚٹھ  بھروسہٕ  کۆرمُت،  اے  سانہِ  ربّہ!اَسہِ  تہٕ  سٲنِس  (مخٲلف)  قومس  درمیان  کر  پَزرُک  فٲصلہٕ  تہٕ  ژٕ  چُھکھ  سارِوٕے  کھۅتہٕ  بہتر  فٲصلہٕ  فرماون  وول۔"
  },
  {
    "verse_id": 90,
    "translation": "تہٕ  تِہِندِ  قوم  کیو  سردارو  تہٕ  امیرو  یِم  کفرُک  (تہٕ  انکارُک)  اَتُر  ٲسۍ  کران  وۆنٛ،  (اے  لوٗکو!)  ہرگاہ  تۅہیہِ  شعیب  (علیہ  السلام)  سٕنز  پٲروی  کٔرٕو  تیٚلہِ  گٔژِھو  تۆہۍ  تَمہِ  وقتہٕ  یقینا  خسارٕہ  تُلن  وٲلۍ۔"
  },
  {
    "verse_id": 91,
    "translation": "لہٰذا  رٔٹۍ  تِم  بُنِلۍ  (یعنی  بُنلکۍعذابن)  پتہٕ  ٲسۍ  تِم  (ہلاک  گٔژِھتھ)  صبحس  پننیٚن  گھرن  منٛز  بُتھ  تَل  کُن  دِتھ  پیٚتھ۔"
  },
  {
    "verse_id": 92,
    "translation": "یِمَو  لکو  شعیبس  (علیہ  السلام)  انکار  کۆر  (تِم  گٔے  تتھٕ  پٲٹھۍنیست  نابوٗد)  زَنتہٕ  تِم  تَتھ  (بستی)  منٛز  (زانٛہہ)  بٔسۍمٕتی  ٲسۍ  نہٕ۔  یِمَو  لکو  شعیبس  (علیہ  السلام)  انکار  کۆر  (درحقیقت)  سپٕدۍ  تِمے  خسارٕہ  تُلن  وٲلۍ۔"
  },
  {
    "verse_id": 93,
    "translation": "پتہٕ  سپٕدۍ  (شعیب  علیہ  السلام)  تِمن  نِشہِ  الگ  تہٕ  لٔگۍ  وَننہِ،  اے  میانہِ  قومہٕ!  بے  شک  ٲسۍ  مے٘  تۅہیہِ  پننِس  ربّ  سٕنٛدۍ  پیغام  واتنٲوِمٕتۍ  تہٕ  مے٘  ٲسمَو  تۅہیہِ  نصیحت  (تہِ)  کٔرمٕژ  وۅنۍ  کیازِ  کرٕ  بہٕ  کٲفر  قومس  (تباہ  سپدنس)  پیٚٹھ  افسوٗس؟"
  },
  {
    "verse_id": 94,
    "translation": "تہٕ  اَسہِ  سوٗز  نہٕ  کُنہِ  بستی  منٛز  نبی  مگر  اَسہِ  کٔرۍ  تَمِکۍباشندٕہ  (نبی  یَس  انکارکرنہٕ  تہٕ  بُتھہِ  لگنہٕ  کِنۍ)  سختی،  تنگی،  تکلیفس  تہٕ  مصیبتس  منٛز  گرفتار  تاکہ  تِم  کرن  آہ  و  زٲری  (زارٕپارٕ)۔"
  },
  {
    "verse_id": 95,
    "translation": "پتہٕ  بدلٲو  اَسہِ  (تِہٕنزِ)  بدحٲلی  ہٕنزِ  جایہِ  خۅشحٲلی،  یۆت  تام  زن  تِم  (پۯتھ  لحاظہٕ)  واریاہ  برونٛہہ  دۯاے۔  تہٕ  (ناشکری  سان)  لوگُکھ  وَنُن  زِ  سانیٚن  مالیٚن  بُڈِ  ببن  تہِ  چِھ  (یِتھے  پٲٹھۍ)  تکلیف  تہٕ  آرام  واتان  روٗدِمٕتۍ  لہٰذا  رٔٹۍ  اَسہِ  تِم  اَتھ  نعمت  کِس  انکارس  پیٚٹھ  اچانک  تہٕ  تِمن  ٲس  نہٕ (اَمِچ) خبر  تہِ۔"
  },
  {
    "verse_id": 96,
    "translation": "تہٕ  ہرگاہ  (تِمن)  بستی  ین  ہٕنٛدۍ  روزن  وٲلۍ  ایمان  اَنہن  بیٚیہِ  کرہن  تقویٰ  اختیار  تیٚلہِ  مٕژراوہَو  أسۍ  تِمن  پیٚٹھ  آسمان  تہٕ  زمین  چہ  برکتہٕ  مگر  تِمَو  کۆر  (حقس)  انکار،  لہٰذا  رٔٹۍاَسہِ  تِم  تِمن  (بد)  اعمالن  ہٕنٛدِ  بٲعث  یِم  تِم  کران  ٲسۍ  (عذاب  کِس)  گِرِفتس  منٛز۔"
  },
  {
    "verse_id": 97,
    "translation": "کیا  وۅنۍ  چھا  بستی  ین  ہٕنٛدۍ  روزَن  وٲلۍاَمہِ  کتھہِ  نِشہِ  بے  خوف  گٔمٕتۍ  زِ  تِمن  پیٚٹھ  یِیہِ  سون  عذاب  (بیٚیہِ)  راتھ  کِیُتھ  تَتھ  حالس  منٛز  زِ  تِم  چِھ  (غفلت  چہِ  نیندرِ)  شۅنگِتھ؟"
  },
  {
    "verse_id": 98,
    "translation": "کِنہٕ  بستی  ین  ہٕنٛدۍ  روزَن  وٲلۍچِھ  اَمہِ  کتھہِ  نِشہِ  بے  خوف  زِ  تِمن  پیٚٹھ  یِیہِ  سون  عذاب  (بیٚیہِ)  دۅہ  کھسوٕنہِ  تَتھ  حالس  منٛز  زِ  (تِم)  آسن  (دُنیاہس  منٛز  مست  گٔژھِتھ)  گِندان  ؟"
  },
  {
    "verse_id": 99,
    "translation": "کیا  تِم  لُکھ  چھا  اللہ  تعالیٰ  سٕندِ  کٔھٹِتھ  تدبیر  نِشہِ  بے  خوف،  آ،  اللہ  تعالیٰ  سٕندِ  کٔھٹِتھ  تدبیرٕ  نِشہِ  چُھنہٕ  کانٛہہ  بے  خوف  آسان  خسارٕہ  تُلن  والہِ  قومہٕ  وَرٲے۔"
  },
  {
    "verse_id": 100,
    "translation": "کیا  (یہِ  کتھ  تہِ)  چھَناتِمن  لُکن  (شعور  تہٕ)  ہدایت  دِوان  یِم  (أکِس  زمانس  منٛز)  زمینس  پیٚٹھ  روزن  والیٚن  (ہٕنٛدِ  ہلاکت)  پتہٕ  (پانہٕ)  زمینٕکۍ  وٲرث  چِھ  بنان  زِ  ہرگاہ  أسۍ  ییٚژَھو  تیٚلہِ  دِمَو  تِہِندیٚن  گناہن  ہٕندِ  بٲعث  تِمن  (تہِ)  سزا  تہٕ  أسۍ  لگاوَو  تِہِندیٚن  دِلن  پیٚٹھ  (تِہٕنزو  بد  اعمالیو  کِنۍ)  مۅہر  پتہٕ  ہیٚکن  نہٕ  تِم  (حق)  بوٗزِتھ  (سمجھِتھ)  تہِ۔"
  },
  {
    "verse_id": 101,
    "translation": "یِمہٕ  چھے٘  تِمہٕ  بستی  یہِٕنزٕ  خبرٕ  أسۍ  تۅہیہِ  بوزناوان  چِھو  تہٕ  بے  شک  آے  تِمن  نِش  تِہِنٛدۍ  رسول  ٹاکارٕہ  نِشٲنِیہِ  ہیٚتھ  مگر  تِم  سپٕدۍ  نہٕ  (توتہِ)  اَتھ  قٲبل  زِ  تَتھ  پیٚٹھ  اَنہَن  ایمان  یَتھ  تِمَو  گۅڈٕ  انکار  اوس  کۆرمُت،  یِتھہٕ  پٲٹھۍ  چُھ  اللہ  تعالیٰ  کٲفرن  ہٕندیٚن  دِلن  پیٚٹھ  مۅہرلگاوان۔"
  },
  {
    "verse_id": 102,
    "translation": "تہٕ  اَسہِ  وُچھ  نہٕ  تِمَو  منٛزٕ  اکثر  لُکن  منٛز  عہد  (یعنی  وعدُک  پاس)  تہٕ  تِمَو  منٛزٕ  وُچھ  اَسہِ  اکثر  لُکھ  نافرمانٕے۔"
  },
  {
    "verse_id": 103,
    "translation": "پتہٕ  سوٗزۍ  اَسہِ  تِمن  پتہٕ  موسیٰ  (علیہ  السلام)  پننیو  نشٲنیو  سان  فرعونس  تہٕ  تٔمۍ  سٕنٛدی٘ن  (دربٲرۍ)  سردارن  نِشہِ  پتہٕ  کو٘ر  تِمَو  تِمن  (ثبوتن  تہٕ  معجزاتن)  سٍتۍ  ظلم  پتہٕ  وُچھتو  تو٘ہۍ  زِ  فساد  پٔھہلاون  والی٘ن  ہُنٛدکِیُتھ  انجام  سَپُد؟"
  },
  {
    "verse_id": 104,
    "translation": "تہٕ  موسیٰ  ہن  (علیہ  السلام)  وۆنٛ،  اے  فرعون!  بے  شک  چُھس  بہٕ  تمام  عَالمن  ہٕندِس  ربّ  سٕندِ  طرفہٕ  رسول  (آمُت)۔"
  },
  {
    "verse_id": 105,
    "translation": "مے٘  چُھ  یی  شوٗبان  زِ  اللہ  تعالیٰ  سٕندِس  بارس  منٛز  وَنہٕ  نہٕ  حق  کتھہِ  وَرٲے  (کِہِنۍ)۔  بے  شک  چھے٘  مے٘  تُہٕندِس  ربّ  (سٕندِ  طرفہٕ)  تۅہیہِ  نِشہِ  ٹاکارٕہ  نشٲنِیہِ  اَنہِ  مَژٕ،  لہٰذا  سوزُکھ  ژٕ  بنی  اسرٲییل  (پننہِ  غلٲمی  منٛزٕ  آزاد  کٔرِتھ)  مے٘  سٍتۍ۔"
  },
  {
    "verse_id": 106,
    "translation": "تٔمۍ (فرعونن)  وۆنٛ،  ہرگاہ  ژے٘  کانٛہہ  نشٲنی  چھے  أنِمٕژ  تیٚلہِ  اَن  سۅ  (برونٛہہ  کُن)  اگر  ژٕ  پٔزۍیور  چُھکھ۔"
  },
  {
    "verse_id": 107,
    "translation": "پتہٕ  یُتھُے  موسیٰ  ہن  (علیہ  السلام)  پَنُن  عاصہٕ  (پتھر)  تۯووسُہ  بنیاو  تمی  ساعتہٕ  ٹاکارٕہ  أجدر۔"
  },
  {
    "verse_id": 108,
    "translation": "تہٕ  (نالہٕ  کِنۍ  ترٲوِتھ)  کۆڈُن  پَنُن  اَتھہٕ  نیٚبر،پتہٕ  گۆوسُہ  (تہِ)  تَمی  ساعتہٕ  وُچھن  والیٚن  خٲطرٕ  (چمکہٕ  وُن)  سفید۔"
  },
  {
    "verse_id": 109,
    "translation": "فرعون  سٕنٛدِ  قوم  کیو  سردارو  وۆنٛ،  بے  شک  چُھ  یہِ  (کُستام)  بۆڈ  مٲہر  جادوگر۔"
  },
  {
    "verse_id": 110,
    "translation": "(لوٗکو!)  یہِ  چُھو  تۅہیہِ  تُہٕندِ  مُلکہٕ  منٛزٕ  یَژھان  کڑُن،  وۅنۍ  کیا  مشورٕہ  چِھو  تۆہۍ  دِوان؟"
  },
  {
    "verse_id": 111,
    "translation": "تِمَو  وۆنٛ،  (تام)  ژھۆٹرٲوِو  أمۍ  سُنٛد  تہٕ  أمۍ  سٕندِس  بٲے  سُنٛد  (معاملہٕ)  تہٕ  (مختلف)  شہرن  منٛزسوٗزِیوٗکھ  (جادوگرن)  سۅمبراون  وٲلۍ  افراد۔"
  },
  {
    "verse_id": 112,
    "translation": "تِم  أنِن  ژے٘  نِشہِ  پر;تھ  کانٛہہ  مٲہر  جادوگر۔"
  },
  {
    "verse_id": 113,
    "translation": "تہٕ  جادوگر  آے  فرعونس  نِشہِ  پتہٕ  وۆنُکھ،  پٔزۍپٲٹھۍ  گژِھہ  سانہِ  خٲطرٕ  کینہہ  اُجرت  آسٕنۍہرگاہ  أسۍ  غٲلب  سَپدَو۔"
  },
  {
    "verse_id": 114,
    "translation": "فرعونن  وۆنٛ،  آ!  تہٕ  بے  شک  (عام  اُجرت  کیا  تَتھ  صورتس  منٛز)  سپدِو  تۆہۍ  (میانیٚو  دربار  کیو)  قُربت  دارو  (یعنی  خاصو)  منٛزٕ۔"
  },
  {
    "verse_id": 115,
    "translation": "تِمَو  جادوگرو  وۆنٛ،  اے  موسیٰ!یا  تہٕ  تۯاو  ژٕپانہٕ  (پَنُن  چیز)  نَتہٕ  بَنَو  أسی  (گۅڈٕ)  تۯاوَن  وٲلۍ۔"
  },
  {
    "verse_id": 116,
    "translation": "موسیٰ  ہن  (علیہ  السلام)  وۆنٛ،  تۆہی  ترٲوِو  (گۅڈٕ)  پتہٕ  ییٚلہِ  تِمَو  (پننہِ  رَزٕ  تہٕ  لورِ  زمینس  پیٚٹھ)  تراوِ  (تہٕ  تمو)  کۆر  لُکن  ہٕنزن  أچھن  پیٚٹھ  جود  تہٕ  تِم  کھۅژنٲوِکھ  تہٕ  تِمَو  اۆن  زبردست  جود (برونٛٹھ  کُن)۔"
  },
  {
    "verse_id": 117,
    "translation": "تہٕ  اَسہِ  کٔرموسیٰ  ہس  (علیہ  السلام)  کُن  وحی  زِتۆہۍ  ترٲوِو  (وۅنۍ)  پَنُن  عاصہٕ  (زمینس  پیٚٹھ)  پتہٕ  لٲگۍ  تٔمۍ  فوراًتِم  چیز  نیٚنگلاوٕنۍ  یِم  تِمَو  دوکھہٕ  بٲزی  سٍتۍ  وضع  ٲسۍ  کٔرِمٕتۍ۔"
  },
  {
    "verse_id": 118,
    "translation": "یتھہٕ  پٲٹھۍ  گۆو  حق  ثٲبت  تہٕ  یِکینٛژھاہ  تِم  کران  ٲسۍ  (سورُے)  سپُد  بٲطل۔"
  },
  {
    "verse_id": 119,
    "translation": "پتہٕ  گٔے  تِم  (فرعون  سٕنٛدۍ  نمایندٕہ)  تتھ  جایہِ  مغلوب  تہٕ  ذلیل  سپدِتھ  پھیٖرۍ  پۆت۔"
  },
  {
    "verse_id": 120,
    "translation": "تہٕ  (تمام)  جادوگرآے  سجدس  منٛز  دٲرتھ  دنہ۔"
  },
  {
    "verse_id": 121,
    "translation": "تِمو  دِژ  کریکھ،  اَسہِ  اۆن  تمام  عَالمن  ہٕنٛدِس  (حقیقی)  ربّس  پیٚٹھ  ایمان۔"
  },
  {
    "verse_id": 122,
    "translation": "(یُس)  موسیٰ  تہٕ  ہارون  (علیہمُ  السلام)  سُنٛد  ربّ  چُھ۔"
  },
  {
    "verse_id": 123,
    "translation": "فرعونن  وۆنٛ،  (کیا)  تۅہیہِ  چُھوٕ  أمِس  پیٚٹھ  ایمان  اۆنمُت  اَمہِ  برونٛہہ  زِ  بہٕ  دِمہَو  تۅہیہِ  اجازت؟ بے  شک  چُھ  یہِ  اَکھ  فریب  یُس  تۅہیہِ  (سارِوٕے)  رٔلِتھ  (مے٘  سٍتۍ)  یَتھ  شہرس  منٛز  کۆرمُت  چُھو  تاکہ  تۆہۍ  نِیوٗکھ  ییٚمہِ  (ملکہٕ)  منٛزٕ  اَمِکۍ  (قبطی)  باشندٕہ  کٔڈِتھ،  وۅنۍ  لگیٚو  تۅہیہِ  عنقریب  (اَمِیُک  انجام)  پَے۔"
  },
  {
    "verse_id": 124,
    "translation": "بہٕ  ژَٹہٕ  یقینا  تُہٕندۍ  اَتھہٕ  تہٕ  تُہٕنٛدۍ  کھۅر  مخٲلف  اَندو  تہٕ  پتہٕ  دِمَو  ضرور  تہٕ  ضرور  تۅہیہِ  سارِنٕے  پھٲسۍ۔"
  },
  {
    "verse_id": 125,
    "translation": "تِمَو  وۆنٛ،بے  شک  چِھ  أسۍ  پننِس  ربّس  کُن  واپس  پھیرن  وٲلۍ۔"
  },
  {
    "verse_id": 126,
    "translation": "تہٕ  ژے٘  کۅسہٕ  عمل  لٔجی  سٲنۍ  بُرٕ؟  یی  ہا  زِ  اَسہِ  چُھ  پننِس  ربّ  سٕنزن  (پزن)  نشٲنِین  پیٚٹھ  ایمان  اۆنمُت،  ییٚلہِ  تِمہٕ  اَسہِ  نِشہِ  واژٕ۔  اے  سانہِ  ربّہ!ژٕ  مٕژراو  اَسہِ  پیٚٹھ  صبرٕکۍ  آگرتہٕ  اَسہِ  تُل  (ثٲبت  قدمی  سان)  مسلمان  روٗزِتھ  (دنیا  منٛزٕ)۔"
  },
  {
    "verse_id": 127,
    "translation": "تہٕ  (پننِس  جٲبرانہٕ  اقتدارس  خطرٕہ  محسوس  کٔرِتھ)  وۆن  فرعون  سٕندِ  قوم  کیٚو  سردارو  (فرعونس)،  کیا  ژٕ  تراوہَنہٕ  موسیٰ  (علیہ  السلام)  تہٕ  تٔمۍ  سُنٛد  قوم  یَلہٕ  زِ  تِم  پٔھہلاون  ملکس  منٛز  فساد؟  تہٕ  (پتہٕ  کیا)  تِم  تراونَیہِ  ژے٘  تہٕ  چانیٚن  معبودن  یَلہٕ؟ تٔمۍ  وۆنٛ،  (نَہ)  وۅنۍ  کروکھ  أسۍ  تِہِندۍ  لڑکہٕ  قتل  (تاکہ  تِہٕنز  مردانہٕ  افرٲدی  قوت  گژِھہ  ختم)  تہٕ  تِہٕنزٕخاتونہ  تھاووکھ  زندٕہ  (تاکہ  تِمن  سٍتۍ  ہیٚکہِ  زیادتی  کرنہٕ  یِتھ)  تہٕ  بے  شک  چِھ  أسۍتِمن  پیٚٹھ  غٲلب۔"
  },
  {
    "verse_id": 128,
    "translation": "موسیٰ  ہن (علیہ  السلام)  وۆن  پننِس  قومس،  تۆہۍ  مٔنگوِ  اللہ  تعالیٰ  ہس  مدد  بیٚیہِ  کٔرِوصبر،  بے  شک  چھے٘  زمین  اللہ  تعالیٰ  سٕنز  سُہ  یَس  پننیو  بندَو  منٛزٕ  یَژھان  چُھ  تس  چُھ  اَمِیُک  وٲرث  بناوان،  تہٕ  رُت  انجام  چُھ  پرہیزگارنٕے  خٲطرٕ۔"
  },
  {
    "verse_id": 129,
    "translation": "لوٗکو  لوگ  وَنُنٛ،  (اے  موسیٰ!)  تُہٕندِاَسہِ  نِشہِ  یِنہٕ  برونٛہہ  تہِ  آے  اَسہِ  تکلیف  واتناونہٕ  تہٕ  تُہٕندِ  اَسہِ  نِشہِ  یِنہٕ  پتہٕ  تہِ  (مطلب  أسۍ  آے  دۅشوٕنۍ  صورتن  منٛز  مارنہٕ،  سون  مصیبت  کر  گژِھہ  دوٗر)؟  موسیٰ  ہن (علیہ  السلام)  فرموو  (پننِس  قومس  دِلاسہٕ  دِوان  دِوان)،  جلدٕے  کرِ  تُہُنٛد  ربّ  تُہٕندِس  دشمنس  ہلاک  تہٕ  (اَمہِ  پتہٕ)  بناوِزمین  (کِس  سلطنتس)  منٛز  تۅہیہِ  جانشین  پتہٕ  وُچھہِ  سُہ  زِ  (اقتدارس  منٛز  یِتھ)  کِژٕھہ  عملہٕ  کٔرِو  تۆہۍ۔"
  },
  {
    "verse_id": 130,
    "translation": "پتہٕ  رٔٹۍ  اَسہِ  اہلِ  فرعون  کینٛژھن  ؤرِین  (ہٕندِ  قحطہٕ)  تہٕ  میٚوَن  ہٕندِ  نقصان  سٍتۍ  (عذاب  کِس)  گِرِفتس  منٛز  تاکہ  تِم  کرن  نصیحت  حٲصل۔"
  },
  {
    "verse_id": 131,
    "translation": "پتہٕ  ییٚلہِ  تِمن  آسٲیش  واتہِ  ہے  تیٚلہِ  ٲسۍونان  یہِ  چُھ  اَسہِ  پننہِ  وجہ  سٍتۍ۔  تہٕ  اگر  تِمن  سختی  واتہِ  ہے،  تیٚلہِ  کرہن  موسیٰ  ہس  (علیہ  السلام)  تہٕ  تِہٕندیٚن  (ایمان  والیٚن)  سٲتھین  نسبت  بدشگونی،  خبردار!  تِہُنٛد  شگون  (یعنی  عملن  ہُنٛد  سزا)  چُھ  اللہ  تعالیٰ  سٕے  نِشہِ  مگر  تِمَو  منٛزٕ  چِھنہٕ  اکثر  لُکھ  علم  تھاوان۔"
  },
  {
    "verse_id": 132,
    "translation": "تہٕ  تِم  (اہلِ  فرعون)  لگۍ  (تکّبرسان)  وَننہِ،  (اے  موسی!)  ژٕ  اَن  تہٕ  اسہِ  نِش  کۅسہٕ  تہِ  نشٲنی  ییٚمہِ  سٍتۍ  ژٕ  اَسہِ  پیٚٹھ  جود  ہیٚککھ  کٔرِتھ،  تَمہِ  پتہٕ  تہِ  چِھنہٕ  أسۍ  ژے٘  پیٚٹھ  ایمان  اَنن  وٲلۍ۔"
  },
  {
    "verse_id": 133,
    "translation": "پتہٕ  سوٗز  اَسہِ  تِمن  پیٚٹھ  طوفان،  ہَالَو  زۅوٕ،  مٲنہٕ  تہٕ  خون  (کٲژاہ)  بیۆن  بیۆن  نشٲنِیہِ  (بطورِ  عذاب)،  اَمہِ  پتہٕ  (تہِ)  روٗدۍتِم  تکبر  تہٕ  سرکشی  پاننٲوِتھ  تہٕ  سُہ  اوس  (سخت)  مجرم  قوم۔"
  },
  {
    "verse_id": 134,
    "translation": "تہٕ  ییٚلہِ  تِمن  پیٚٹھ  (کانٛہہ)  عذاب  اوس  یِوان  تیٚلہِ  ٲسۍ  ونانٛ،  اے  موسیٰ!  تۆہۍ  کٔرِو  سانہِ  خٲطرٕ  پننِس  ربّس  دعا  تَمہِ  عہد  کہ  وسیلہٕ  یُس  (تٔمۍ  سُنٛد)  تۅہیہِ  نِشہِ  چُھ،ہرگاہ  تۆہۍ  یہِ  عذاب  اَسہِ  نِشہِ  دوٗر  کٔرِو  تیٚلہِ  اَنَو  ضرور  أسۍ  تۅہیہِ  پیٚٹھ  ایمان  تہٕ  بنی  اسرٲییل  (تہِ)  سوزوکھ  (آزاد  کٔرِتھ)  تۅہیہِ  سٍتۍ۔"
  },
  {
    "verse_id": 135,
    "translation": "پتہٕ  ییٚلہِ  أسۍتِمَو  نِشہِ  تَمہِ  مدت  خٲطرٕ  یَتھ  تِم  واتنس  ٲسۍ  تیار  آسان  سُہ  عذاب  دوٗر  ٲسۍکران  تیٚلہِ  ٲسۍ  تِم  سیٚٹھاہ  جل  عہد  پُھٹراوان۔"
  },
  {
    "verse_id": 136,
    "translation": "پتہٕ  ہیۆت  اَسہِ  تِمن  (ٲخرکارتمام  نافرمٲنۍ  ین  ہُنٛد  تہٕ  وعدٕہ  پُھٹراونُک)  بدلہٕ  تہٕ  اَسہِ  کٔرۍ  تِم  دریاوس  منٛز  غرق،  اَمہِ  موجوب  زِ  تِمَو  اوس  سانیٚن  آیاتن  ہُنٛد  (پیۆٹھُس  پیٚٹھ)  انکارکۆرمُت  تہٕ  تِم  ٲسۍ  تِمَو  نِشہِ  (بالکل)  غٲفل۔"
  },
  {
    "verse_id": 137,
    "translation": "تہٕ  اَسہِ  بنووسُہ  قوم  (بنی  اسراییل)  یُس  کمزوراوس  تہٕ  یَتھ  پیٚٹھ  استحصال  اوس  کرنہٕ  آمُت  تَمہِ  سرزمین  کہ  مشرقُک  تہٕ  مغربُک  (یعنی  مصر  تہٕ  شامُک)  وٲرث  یَتھ  منٛز  اَسہِ  برکت  ٲس  تھٲومٕژتہٕ  (یِتھہٕ  پٲٹھۍ)  سپُد  بنی  اسرٲییل  کِس  حقس  منٛز  تُہٕندِس  ربّ  سُنٛد  نیک  وعدٕہ  پوٗر،  اَمہِ  وجہ  کِنۍزِ  تِمَو  اوس  (فرعون  سٕندیٚن  ظلمن  پیٚٹھ)  صبر  کۆرمُت،تہٕ  اَسہِ  کٔرۍ  تِم  (عٲلی  شان  محل)  تباہ  تہٕ  برباد  یِم  فرعونن  تہٕ  تٔمۍ  سٕندۍ  قومن  بنٲوِتھ  ٲسۍ  تھٲوِمٕتۍ  تہٕ  تِم  لَداو  (چہِ  کامہِ  تہٕ  باغات)  تہِ  یِمن  تِم  تھزرن  تام  کھالان  ٲسۍ۔"
  },
  {
    "verse_id": 138,
    "translation": "تہٕ  اَسہِ  تٲرۍ  بنی  اسراییل  سمندرس  (یعنی  بحرِ  قلزمس)  اَپور  پتہٕ  وٲتۍ  تِم  أکِس  تِتھِس  قومس  نِشہِ  یِم  پننیٚن  پۅتلیٚن  أندۍ  أندۍ  (پوٗزایہِ  خٲطرٕ)  بِہتھ  ٲسۍ،  (بنی  اسرٲیلٕکۍ  لوٗکھ)  لٔگۍ  وَننہِ،  اے  موسیٰ!  سانہِ  خٲطرٕ  تہِ  بنٲوِو  یُتھُے  (ہیوٗ)  معبودیِتھۍ  یہِندۍ  معبود  چِھ،  موسیٰ  ہن  (علیہ  السلام)  وۆنٛ،  تۆہۍ  چِھو  پٔزۍپٲٹھۍ  جٲہل  لُکھ۔"
  },
  {
    "verse_id": 139,
    "translation": "بے  شک  یِم  لُکھ  یتھ  چیزس  (پوٗزا  کرنس)  منٛز  (پھسے  مٕتۍ)  چِھ  سُہ  چُھ  ہلاک  سپدن  وول  تہٕ  یِکینٛژھاہ  تِم  کران  چِھ  سُہ  چُھ (بالکل) بٲطل۔"
  },
  {
    "verse_id": 140,
    "translation": "(موسیٰ  علیہ  السلامن)  وۆنکھ،  کیا  بہٕ  ژھانڈنہٕ  تُہٕندِ  خٲطرٕ  اللہ  تعالیٰ  ہس  وَرٲے  بیٚیہِ  کانٛہہ  معبود،حالانکہ  تٔمی  (اللہ  تعالیٰ  ہن)  چھَنَو  تۅہیہِ  سارِنٕے  عَالمن  پیٚٹھ  فضیلت  عطا  کٔرمٕژ؟"
  },
  {
    "verse_id": 141,
    "translation": "تہٕ  (سُہ  وقت)  کرِو  یاد  ییٚلہِ  اَسہِ  تۅہیہِ  اہلِ  فرعون  (سٕنٛدِ  ظلم  و  زیادتی)  نِشہِ  نجات  بخشُو  یِم  تۅہیہِ  سیٚٹھاہ  سخت  عذاب  ٲسِوٕ  دِوان،تِم  ٲسۍ  تُہٕندیٚن  لڑکن  قتل  کران  تہٕ  تُہٕنزن  کوریٚن  ٲسۍ  زندٕہ  تراوان،  تہٕ  اَتھ  منٛز  ٲس  تُہٕندِس  ربّ  سٕنٛدِ  طرفہٕ  زبردست  آزمٲیش۔"
  },
  {
    "verse_id": 142,
    "translation": "تہٕ  اَسہِ  کۆرموسیٰ  ہس  (علیہ  السلام)  سٍتۍ  تٕۯہَن  رٲژن  ہُنٛد  وعدٕہ  تہٕ  اَسہِ  کۆر  یہِ  (مزید)  داہ  (رٲژ)  رلٲوِتھ  پوٗرٕ،  یِتھہٕ  پٲٹھۍگۆوتِہِندِس  ربّ  سُنٛد  (مقرر  کرنہٕ  آمُت)  میعاد  ژَتجہن  رٲژن  منٛز  پوٗرٕ۔  تہٕ  موسیٰ  ہن  (علیہ  السلام)  وۆن  پننِس  بٲیِس  ہارونس  (علیہ  السلام)،  ژٕ  روٗزۍزِ  (اَتھ  دوران)  میٲنِس  قومس  منٛز  میون  جانشین  بٔنتِھ  تہٕ  (تِمن)  روٗزِۍ  زِ  اِصلاح  کران  تہٕ  فساد  کرن  والیٚن  ہٕنزِ  وَتہِ  پیٚٹھ  پٔکۍ  زیٚنہٕ  (یعنی  تِمن  دِی  زیٚنہٕ  اَتھ  وَتہِ  پیٚٹھ  پکنہٕ)۔"
  },
  {
    "verse_id": 143,
    "translation": "تہٕ  ییٚلہِ  موسیٰ  (علیہ  السلام)  سٲنِس  (مقررکرنہٕ  آمتِس)  وقتس  پیٚٹھ  حٲضر  سپُد  تہٕ  تٔمۍ  سٕندۍ  ربّن  کۆر  تس  سٍتۍ  کلام  (ربٲنی  کلامُک  لذت  وُچِھتھ  گوس  دیدارُک  تمنا  پٲدٕ  تہٕ)  پتہٕ  لوگُن  عرض  کرُن،  اے  ربّ!مے٘  ہاو  (پُنُن  جلوٕہ)  زِ  بہٕ  کرٕ  چون  دیدار،ارشاد  سپُد،  ژٕ  ہیٚککھ  نہٕ  ہرگز  مے٘  (براہِ  راست)  وُچِھتھ  مگر  پہاڑس  کُن  تراو  نظر  پتہٕ  اگر  سُہ  پننہِ  جایہِ  روٗد  قرار  کٔرِتھ  تیٚلہِ  کرکھ  عنقریب  ژٕ  میون  دیدار۔  پتہٕ  ییٚلہِ  تٔمۍ  سٕنٛدۍ  ربّن  پہاڑس  پیٚٹھ  (پننہِ  حُسنُک)  جلوٕہ  فرموو  پتہٕ  کۆرُن  سُہ  (نورٕ  کہ  شِدّت  سٍتۍ)  ریزٕہ  ریزٕہ  تہٕ  موسیٰ  (علیہ  السلام)  پیۆو  بے  ہوش  گٔژِھتھ  پتھر۔  پتہٕ  ییٚلہِ  تس  حیٚس  آو  تہٕ  کۆرُن  عرض،  چٲنۍ  ذات  چھے٘  پاک  بہٕ  چُھس  چانہِ  بارگاہِ  منٛز  توبہٕ  کران  تہٕ  بہٕ  چُھس  گۅڈنِیُک  ایمان  اَنن  وول۔"
  },
  {
    "verse_id": 144,
    "translation": "ارشاد  سپُد،  اے  موسیٰ!  بے  شک  چُھکھ  مے٘  ژٕ  لُکن  پیٚٹھ  پننیو  پیغاماتوکِنۍ  تہٕ  پننہِ  کلام  کہ  ذریعہ  برگزیدٕہ  تہٕ  منتخب  کۆرمُت۔  وۅنۍ  یِکینٛژھاہ  مے٘  ژے٘  عطا  چُھمے  فرموومُت  سُہ  رَٹھ  بیٚیہِ  بن  شکر  گزارو  منٛزٕ۔"
  },
  {
    "verse_id": 145,
    "translation": "تہٕ  اَسہِ  چُھ  تِہِندِ  خٲطرٕ  (تورات  چن)  مشقن  پیٹھ  پۯتھ  کُنہِ  چیزٕچ  نصیحت  تہٕ  پۯتھ  اکہِ  چیزُک  تفصیل  لیٚکھِتھ  (تھوومُت)،  ژٕ  روٗزۍزِ  اَتھ  چیٖرٕ  تَھپھ  کٔرِتھ  تہٕ  پننِس  قومس  (تہِ)  دِ  حکم  زِتِم  کٔرِن  اَمہِ  چن  بہترین  کتھن  پیٚٹھ  عمل۔  بہٕ  ہاوے  ژے٘  عنقریب  نافرمانن  ہٕنز  جاے۔"
  },
  {
    "verse_id": 146,
    "translation": "بہٕ  تھاوَکھ  تِم  لُکھ  پننیٚن  آیاتن  (ہٕنٛدِ  سمجھنہٕ  تہٕ  قبول  کرنہٕ)  نِشہِ  باز  یِم  زمینس  منٛز  ناحق  تکبر  چِھ  کران  تہٕ  اگر  تِم  تمام  نشٲنِیہِ  وُچھن  (توتہِ)  اَنن  نہٕ  تَتھ  پیٚٹھ  ایمان  تہٕ  اگر  تِم  ہدایتٕچ  وَتھ  وُچھن  (توتہِ)  بناون  نہٕ  (تَتھ  پنٕنۍ)  وَتھ  تہٕ  ہرگاہ  تِم  گمرٲہی  ہٕنز  وَتھ  وُچھن  (تیٚلہِ)  کرن  سۅ  پننہِ  وَتہِ  ہٕندِ  رٔنگۍ  اختیار،  یہِ  چُھ  اَمہِ  وجہ  کِنۍ  زِ  تِمَو  کۆر  سانیٚن  آیاتن  انکار  تہٕ  تِمَو  نِشہِ  روٗدۍ  غٲفل  بٔنتِھ۔"
  },
  {
    "verse_id": 147,
    "translation": "تہٕ  یِمَو  لکو  سانیٚن  آیاتن  تہٕ  ٲخرت  کِس  ملاقاتس  انکار  کۆر  تِہِنز  عملہ  گٔے  برباد۔  تِمن  کیا  بدلہٕ  میلہِ  مگر  تی  کینٛژھاہ  یہِ  تِم  کران  ٲسۍ۔"
  },
  {
    "verse_id": 148,
    "translation": "تہٕ  موسیٰ  (علیہ  السلام)  سٕنٛدۍ  قومن  بنوو  تِہِندِ  (کوہِ  طورس  پیٚٹھ  گژھنہٕ)  پتہٕ  پننین  زیورن  اَکھ  وۆژھ  (یُس)  اکھ  جسم  اوس،  تٔمۍ  سٕنزآواز  ٲس  گٲو  ہٕنز،  کیا  تِمَو  وُچھ  نا  یہِ  زِ  نَہ  ہیٚکہِ  سُہ  تِمن  سٍتۍ  کتھ  کٔرِتھ  تہٕ  نَہ  ہیٚکہِ  تِمن  وَتھٕے  ہٲوِتھ۔تِمَو  بنوو  سُے (معبود) تہٕ  تِم  ٲسۍ  ظٲلم۔"
  },
  {
    "verse_id": 149,
    "translation": "تہٕ  ییٚلہِ  تِم  پننِس  کٔرۍمٕتِس  پیٚٹھ  سخ  نٲدم  سپٕدۍ  تہٕ  تِمَو  وُچھ  زِ  تِم  چِھ  پٔزۍپٲٹھۍ  وَتہِ  ڈٔلۍمٕتۍ  (پتہٕ)  لگۍ  وننہ،  ہرگاہ  سٲنۍ  ربّن  اَسہِ  پیٚٹھ  رحم  فرموو  نہٕ  تہٕ  اَسہ  دژن  نہ  معٲفی  تیٚلہِ  بنو  أسۍ  یقینا  خسارٕہ  تُلن  والیو  منٛزٕ۔"
  },
  {
    "verse_id": 150,
    "translation": "تہٕ  ییٚلہِ  موسیٰ  (علیہ  السلام)  پننِس  قومس  کُن  سیٚٹھاہ  غمہٕ  سان  تہٕ  شرارت  ہۆت  واپس  آے  پتہٕ  وۆنُکھ  زِ  تۅہیہِ  چھَومیانہِ  (گژھنہٕ)  پتہٕ  مے٘  پٔتۍ  کنۍ  سیٚٹھاہ  بُرٕ  کٲم  کٔرمٕژ،  کیا  تۅہیہِ  کٔروٕ  پننِس  ربّ  سٕندِ  س  حکمس  پیٚٹھ  جلدبٲزی؟  تہٕ  (موسیٰ  علیہ  السلامن)  تھاوِ  (تورات  چہِ)  مشقہ  پتھرتہٕ  پننِس  بٲے  سُنٛد  کلہٕ  رٔٹِتھ  لۆمنس  پانس  کُن  (پتہٕ)  وۆن  ہارونن  (علیہ  السلام)،  اے  میانہِ  ماجہِ  ہٕندِ  نیچوِ!  بے  شک  زوننس  بہٕ  أمۍ  قومن  کمزور  تہٕ  یہِ  کتھ  ٲس  نہٕ  دوٗر  زِ  (میٲنِس  ٹھاکھ  کرنس  پیٚٹھ)  کرہن  مے٘  قتل،  وۅنۍ  مَہ  دِیِوتۆہۍ  دشمنن  مے٘  پیٚٹھ  اَسنُک  موقع  تہٕ  مے٘  مَہ  کٔرِو  یِمن  ظٲلم  لُکن  (ہٕندِس  زُمرس)  منٛز  شٲمل۔"
  },
  {
    "verse_id": 151,
    "translation": "(موسیٰ  علیہ  السلامن)  کۆرن  عرض،  اے  میانہِ  ربّہ!  مے٘  تہٕ  میٲنِس  بٲیِس  کر  معاف  تہٕ  اَسہِ  کر  پننِس  رحمتس  (یعنی  رحمت  کِس  دامنس)  منٛز  دٲخل  تہٕ  ژٕ  چُھکھ  سارِوٕے  کھۅتہٕ  کٔھسِتھ  رحم  کرن  وول۔"
  },
  {
    "verse_id": 152,
    "translation": "بے  شک  یِمَو  لُکو  وۆژھ  چُھ  (معبود)  بنوومُت  تِمن  واتہِ  تِہنِدِس  ربّ  سٕندِ  طرفہٕ  غضب  تہِ  تہٕ  دُنیٲوی  زندگی  منٛز  ذلّت  تہِ،  تہٕ  أسۍ  چِھ  یِتھے  پٲٹھۍبہتان  تھُرن  والیٚن  سزا  دِوان۔"
  },
  {
    "verse_id": 153,
    "translation": "تہٕ  یِمَو  لُکو  بُرٕ  کامہِ  کرِ  پتہٕ  کۆرُکھ  اَمہِ  پتہٕ  توبہٕ  بیٚیہِ  اۆنُکھ  ایمان  بے  شک  چُھ  (تیٚلہِ)  تُہُنٛد  ربّ  اَمہِ  پتہٕ  سیٚٹھاہ  بۆڈ  بخشن  وول  مہربان۔"
  },
  {
    "verse_id": 154,
    "translation": "تہٕ  ییٚلہِ  موسیٰ  ہس  (علیہ  السلام)  شرارت  ہمیوو  پتہٕ  تُجہِ  تِمَو  مشقہ  تہٕ  تِمن  (مشقن)  ہٕندِس  تحریرس  منٛز  اوس  ہدایت  تہٕ  تِتھیٚن  لُکن  خٲطرٕ  رحمت  (درج)  یِم  پننِس  ربّس  سخ  کھۅژان  چِھ۔"
  },
  {
    "verse_id": 155,
    "translation": "تہٕ  موسیٰ  ہن  (علیہ  السلام)  ژٲرۍ  پننہِ  قومٕکۍ  ستتھ  مردسٲنِس  مقرر  کرنہٕ  آمتِس  وقتس  (پیٚٹھ  سانہِ  بارگاہِ  منٛز  معٲفی  ہٕنزِپیشی)  خٲطرٕ، پتہٕ  ییٚلہِ  تِم  (قومس  بُرٲیی  نِشہِ  ٹھاکھ  نہ  کرنس  پیٚٹھ  ہیٚن  رٹنہٕ  موجوب)  شدید  بِنِلۍ  رٔٹۍ  پتہٕ  کۆر  موسیٰ  ہن  (علیہ  السلام)  عرض،  اے  ربّہ!  اگر  ژٕ  یَژھہَکھ  تیٚلہِ  کرہکھ  اَمہِ  برونٛٹھُے  یِمن  لُکن  تہٕ  مے٘  ہلاک،  کیا  ژٕ  کرکھہٕ  اَسہِ  تَمہِ  (خطا)  کہ  وجہ  کِنۍہلاک  یُس  اَسہِ  منٛزٕ  بے  وقوف  لُکو  چُھ  انجام  دِیُتمُت،  یہِ  چھے٘  محض  چٲنۍ  آزمٲیش،  اَمہِ  ذریعہ  یُس  ژٕ  یژھان  چھہَن  سُہ  چھہن  گمراہ  کران  تہٕ  یَس  یژھان  چُھکھ  تس  چُھکھ  ہدایت  فرماوان۔  ژٕے  چُھکھ  سون  اَتھہٕ  رۆٹ  کرن  وول،  وۅنۍ  کر  ژٕ  اَسہِ  مغفرت  تہٕ  اَسہِ  پیٚٹھ  کر  رحم  تہٕ  ژٕ  چُھکھ  سارِوٕے  کھۅتہٕ  بہتر  بخشن  وول۔"
  },
  {
    "verse_id": 156,
    "translation": "تہٕ  ژٕ  لیٚکھ  سانہِ  خٲطرٕ  ییٚمہِ  دنیا  (چہِ  زندگی)  منٛز  (تہِ)  رٕژر  تہٕ  ٲخرتس  منٛز  (تہِ)  بے  شک  سپٕدۍ  أسۍ  ژے٘  کُن  توبہ  کرن  وٲلۍ  تہٕ  مٲیل، ارشاد  سپُد،  بہٕ  یَس  یژھان  چُھس  پَنُن  عذاب  واتناوُن  تس  چُھس  واتناوان  تہٕ  میٲنۍ  رحمت  چھے٘  پۯتھ  چیزس  پیٚٹھ  وسعت  تھاوان،  لہٰذا  لیٚکھہٕ  بہٕ  عنقریب  یہِ  (رحمت)  تِمن  لُکن  خٲطرٕ  یِم  پرہیزگٲری  چِھ  اختیار  کران  بیٚیہِ  چِھ  زکوٰۃ  دِوان  روزان  تہٕ  تِمے  یٲتۍ  لُکھ  چِھ  سانیٚن  آیاتن  پیٚٹھ  ایمان  تھاوان۔"
  },
  {
    "verse_id": 157,
    "translation": "(یِم  چِھ  تِم  لُکھ)  یِم  تٔمِس  رسول  (صلی  اللہ  علیہ  وسلم)  سٕنز  پٲروی  کران  چِھ  یُس  اُمی  (لقب  وول)  نبی  چُھ  (یعنی  دُنیاہس  منٛز  کٲنسہِ  شخصس  نِشہِ  پرنہٕ  وَرٲے  چِھ  اللہ  تعالیٰ  سٕندِ  طرفہٕ  لُکن  غیب  چہ  خبرٕ  بیٚیہِ  زندگی  گزارنٕکۍ  تہٕ  ٲخرت  پسندی  ہٕنٛدۍ  علوم  ونان)  یمن  (ہٕنٛدۍاوصاف  تہٕ  کمالات)  تِم  لُکھ  پانس  نِشہِ  توراتس  تہٕ  انجیلس  منٛز  لیٚکھِتھ  وُچھان  چِھ،یِم  تِمن  جان  کتھن  ہُنٛد  حکم  چِھ  دِوان  تہٕ  بُرٕ  کتھو  نِشہِ  چِھکھ  ٹھاکھ  کران  تہٕ  تِہِندِ  خٲطرٕ  چِھ  پاک  چیز  حلال  کران  تہٕ  تِمن  پیٚٹھ  چِھ  ناپاک  چیز  حرام  کران  تہٕ  تِہِندۍ  گۆبۍ  بار  تہٕ  (قٲدکرنچہ)  ہتھکر،  یِم  تِمن  پیٚٹھ  (نافرمٲنی  ہٕنٛدِ  بٲعث  مسلط)  ٲسۍ،  ختم  (تہٕ  تِمن  آزٲدی  ہٕنٛدِ  نعمت  سٍتۍ  کامیاب)  چھ  کران۔  وۅنۍ  یِم  لُکھ  أمِس  (برگزیدٕہ  رسول  صلی  اللہ  علیہ  وسلمس)  پیٚٹھ  ایمان  اَنن  تہٕ  یِمن  کرن  تعظیم  وتوقیر  تہٕ  یِمن  کرن  (یہِندِ  دین  رٔنگۍ)  مدد  تہٕ  تَمہِ  نوٗرٕچ  (یعنی  قرآنٕچ)  کرن  پٲروی  یُس  یِمن  سٍتۍ  نٲزل  چُھ  آمُت  کرنہٕ  تِمے  لُکھ  چِھ  کامیابی  لبن  وٲلۍ۔"
  },
  {
    "verse_id": 158,
    "translation": "تۆہۍ  فرماوِو،  اے  لوٗکو!  بہٕ  چُھس  تۅہیہِ  سارِنےٕٖ  کُن  تس  اللہ  تعالیٰ  سُنٛد  رسول  (بٔنتِھ  آمُت)  ییٚمۍ  سٕندِ  خٲطرٕ  تمام  آسمانن  ہنٛزتہٕ  زمینٕچ  بادشاہت  چھے٘،  تس  وَرٲے  چُھنہٕ  کانٛہہ  معبود،  سُے  چُھ  زندگی  تہٕ  موت  دِوان،  لہٰذا  أنِو  تۆہۍ  اللہ  تعالیٰ  ہس  تہٕ  تٔمۍ  سٕندِس  رسولس  (صلی  اللہ  علیہ  وسلم)  پیٚٹھ  ایمان  یُس  اُمیّت  کہ  شانُک  حٲمل  نبی  چُھ  (یعنی  تٔمۍچُھنہٕ  اللہ  تعالیٰ  ہس  وَرٲے  کٲنسہِ  نِشہِ  کینہہ  پۆرمُت  مگر  تمام  خلقو  نِشہِ  چُھ  زیادٕہ  زانان  تہٕ  کفروشرک  کِس  معاشرس  منٛزسپُد  جوان  مگر  زیٚوٕنِس  شُرۍ  سٕنٛدۍ  پٲٹھۍ  چُھ  معصوم  تہٕ  پاک)  یُس  اللہ  تعالیٰ  ہس  پیٚٹھ  تہٕ  تٔمۍ  سٕندیٚن  (تمام  نٲزل  کٔرۍمٕتیٚن) کلامن  پیٚٹھ  ایمان  چُھ  تھاوان  تہٕ  تۆہۍ  کٔرِو  تِہٕنزٕے  پٲروی  تاکہ  تۆہۍ  لٔبوِ  ہدایت۔"
  },
  {
    "verse_id": 159,
    "translation": "تہٕ  موسیٰ  (علیہ  السلام)  سٕنٛدِ  قومہٕ  منٛزٕ  چھے٘  اَکھ  جماعت  (تِتھیٚن  لُکن  ہٕنز  تہِ)  یِم  حقٕچ  وَتھ  چِھ  ونان  تہٕ  تَمی  مطٲبق  چِھ  عدل  (کس  بنیادس  پیٚٹھ  فاصلہٕ)  کران۔"
  },
  {
    "verse_id": 160,
    "translation": "تہٕ  اَسہِ  بٲگرٲوۍ  تِم  گروہ  در  گروہ  بَہن  قبیلن  منٛز،  تہٕ  اَسہِ  سوٗز  موسیٰ  ہس  (علیہ  السلام)  نِشہِ  (یہِ)  وحی  ییٚلہِ  تس  تٔمۍ  سٕندۍ  قومن  آب  مۆنگ  زِ  پننہِ  عاصہٕ  سٍتۍ  دِ  پَلس  ژٔنٛڈ،  پتہٕ  دۯاے  تَمہِ  منٛزٕ  باہ  ناگ،  تہٕ  پۯتھ  قبیلس  لۆگ  پننہِ  یارٕ  بلُک  پے،  تہٕ  اَسہِ  تھوو  تِمن  پیٚٹھ  اۆبرُک  سایبانہٕ  کٔرِتھ،تہٕ  اَسہِ  وول  تِمَن  پیٚٹھ  من  وسلویٰ،  (تہٕ  فرموو  تِمنٛ)،  یِمن  پاک  چیزن  ہُنٛد  رزق  اَسہِ  تۅہیہِ  عطا  چُھو  کۆرمُت  تَمہِ  منٛزٕ  کھیٚیِو  (مگر  نافرمٲنی  تہٕ  نعمتُک  انکار  کٔرِتھ)  کۆر  نہٕ  تِمَو  اَسہِ  پیٚٹھ  ظلم  بلکہ  ٲسۍ  تِم  پننیٚن  نٕے  پانن  پیٚٹھ  ظلم  کران۔"
  },
  {
    "verse_id": 161,
    "translation": "تہٕ  (یاد  کٔرِو)  ییٚلہِ  تِمن  فرماونہٕ  آوزِتۆہۍ  کٔرِو  اَتھ  شہرس  (بیت  المقدس  یا  اریحا)  منٛزر  وزن  جاے  اختیار  تہٕ  تۆہۍ  یِتھہٕ  پٲٹھۍ  تَتہِ  ییٚژِھو  کھیٚوان  ٲسۍ  زیٚو  تہٕ  (زیٚوِ  سٍتۍ)  روزۍ  زیٚو  ونان  زِ  (سٲنۍ  گناہ)  بخش  تہٕ  (شہرکہ  دروازٕہ)  أژۍزیٚو  سجدٕہ  کران  کران  (تیٚلہِ)  بخشَوأسۍ  تُہٕنٛدۍ  تمام  خطا،عنقریب  کرو  أسۍ  نیکوکارن  بیٚیہِ  زیادٕہ  عطا۔"
  },
  {
    "verse_id": 162,
    "translation": "پتہٕ  بدلٲو  تِمَو  منٛزٕ  ظٲلمو  سۅ  کتھ  یۅسہٕ  تِمن  وننہٕ  ٲس  آمٕژ،  دۆیِمہِ  کتھہِ  سٍتۍ،  پتہٕ  سوٗز  اَسہِ  تِمن  آسمانہٕ  پیٚٹھہٕ  عذاب  اَمہِ  وجہ  کِنۍ  زِ  تِم  ٲسۍ  ظلم  کران۔"
  },
  {
    "verse_id": 163,
    "translation": "تہٕ  تۆہۍ  کٔرِو  تِمن  نِشہِ  تَمہِ  بستی  ہُنٛد  حال  معلوم  یۅسہٕ  سمندر  بٔٹھِس  پیٚٹھ  ٲس،ییٚلہِ  تِم  لُکھ  بٹہٕ  وارِ  (ہٕنٛدِ  دۅہ  کیٚن  احکامن)  منٛز  حدٕ  نِشہِ  نیران  ٲسۍ  (یہِ  سپُد  تَمہِ  وقتہٕ)  ییٚلہِ  (تِمن  برونٛہہ  کِنہِ)  تِہٕنزٕ  گاڈٕ  تِہِندِ  (تعظیم  کرنہٕ  آمتہِ)  بٹہٕ  وارِ  ہٕندِ  دۅہ  آب  (کِس  سطحس)  پیٚٹھۍ  پۯتھ  طرفہٕ  وارٕپٲٹھۍ  نَنہِ  لجہِ  نیرنہِ  تہٕ  (باقی)  پۯتھ  دۅہ  یَتھ  نہٕ  تِم  بٹہٕ  وارِ  ہٕنٛدۍ  پٲٹھۍ  تعظیم  ٲسۍ  کران  آسہٕ  نہٕ  (گاڈٕ)  تِمن  نِشہِ  یِوان،  یِتھہٕ  پٲٹھۍ  ٲسۍ  أسۍ  تِمن  آزمایش  کران  اَمہِ  وجہ  کِنۍ  زِ  تِم  ٲسۍ  نافرمان۔"
  },
  {
    "verse_id": 164,
    "translation": "ییٚلہِ  تِمَو  منٛزٕ  أکۍ  دٔرۍ  (دعوتُک  فریضہ  انجام  دِنہٕ  والیٚن)  وۆن  زِ  تۆہۍ  کیازِ  چِھو  تِتھیٚن  لُکن  نصیحت  کران  یِمن  اللہ  تعالیٰ  ہلاک  چُھ  کرن  وول  یا  یِمن  سیٚٹھاہ  سخت  عذاب  دِنہٕ  وول  چُھ؟  پتہٕ  دِیُت  تِمَو  جواب  زِ  تُہٕندِس  ربّ  سٕنٛدِس  دربارس  منٛز  (پنٕنۍ)  معذرت  پیش  کرنہٕ  خٲطرٕ  تہٕ  اَمہِ  موجوب  (تہِ)  زِ  شاید  ما  بنن  تِم  پرہیزگار۔"
  },
  {
    "verse_id": 165,
    "translation": "پتہٕ  ییٚلہِ  تِمَوتِمہٕ  (سارے)  کتھہٕ  مٔشراوِ  یہِنز  تِمن  نصیحت  ٲس  کرنہٕ  آمٕژ  (پتہٕ)  دِیُت  اَسہِ  تِمن  لُکن  نجات  یِم  برٲیی  نِشہِ  ٹھاکھ  ٲسۍ  کران  (یعنی  نہی  عن  المنکرُک  فریضہ  ٲسۍ  ادا  کران)  تہٕ  اَسہِ  رٔٹۍ  (باقی  سٲری)  لُکھ  یِم  (عملی  طور  یا  ژھۅپہٕ  کٔرِتھ)  ظلم  ٲسۍ  کران  سیٚٹھاہ  بُرٕ  عذابس  منٛز۔  اَمہِ  وجہ  کِنۍ  زِ  تِم  ٲسۍ  نافرمٲنی  کران۔"
  },
  {
    "verse_id": 166,
    "translation": "پتہٕ  ییٚلہِ  تِمَو  تمہِ  چیز  (کہِ  ترک  کرنہٕ  کہ  حکمہٕ)  نِشہِ  سرکشی  کٔر  ییٚمہِ  نِشہِ  تِم  رُکاونہٕ  ٲسۍ  آمٕتۍ  (پتہٕ)  دِیُت  اَسہِ  تِمن  حکم  زِ  تۆہۍ  بٔنوِ  ذلیل  وخوار  پٔنزۍ۔"
  },
  {
    "verse_id": 167,
    "translation": "تہٕ  (سُہ  وقت  تہِ  کٔرِو  یاد)  ییٚلہِ  تُہٕندۍ  ربّن  (یہوٗدین  یہِ)  حکم  بوزنووزِ  (اللہ  تعالیٰ)  روزِ  تِمن  پیٚٹھ  قیامت  کِس  دۅہس  تام  (کٲنسہِ  نَتہٕ  کٲنسہِ)  تِتھِس  شخصس  ضرور  مسلط  کران  یُس  تِمن  کریوٗٹھ  تکلیف  واتناوان  روزِ۔  بے  شک  چُھ  تُہُنٛد  ربّ  جلد  سزا  دِنہٕ  وول  تہٕ  بے  شک  چُھ  سُہ  سیٚٹھاہ  بخشن  وول  مہربان (تہِ)۔"
  },
  {
    "verse_id": 168,
    "translation": "تہٕ  اَسہِ  کٔرۍ  تِم  زمینس  منٛز  گروہ  درگروہ  تقسیم  (تہٕ  چھلہٕ  چھانگرِ)،  تِمن  منٛز  چھ  کیہنٛہ  نیکوکار  تہِ  تہ  تمنے  منٛزٕ  چِھ  کینہہ  اَمہِ  وَرٲے  (بدکار)  تہِ  تہٕ  اَسہِ  کٔرتِہٕنز  آزمٲیش  انعامو  تہٕ  مشکلو  (دۅشویو  طریقو)  سٍتۍتاکہ  تِم  کرن  (اللہ  تعالیٰ  ہس  کُن)  رجوع۔"
  },
  {
    "verse_id": 169,
    "translation": "پتہٕ  سپٕدۍ  تِمن  پتہٕ  نافرمان  (تِہِندۍ)  جانشین۔  یِم  کتابِہ  ہٕنٛدۍ  وٲرث  سپٕدۍ  یِم  (جانشین)  چِھ  ییٚمہِ  ؤسۍ  پایہِ  (دُنیا)  ہُک  مال  و  دولت  (رشوت  رٔنگۍ)  رٹان  تہٕ  ونان  چِھ،  عنقریب  یِیہِ  اَسہِ  بخشنہٕ،  حالانکہ  أتھۍ  ہیوٗ  مال  و  متاع  ہرگاہ  بیٚیہِ  تہِ  تِمن  نِشہِ  واتہِ  (تیٚلہِ)  رٹن  سُتہِ،  کیا  تِمن  نِشہِ  اوسنا  کتاب  (الٰہی)  ہُنٛد  یہِ  وعدٕہ  رٹنہٕ  آمُت  زِ  تِم  وَنن  نہٕ  اللہ  تعالیٰ  سٕندِس  بارس  منٛزحق  (کتھہِ)  وَرٲے  بیٚیہِ  کِہِنۍ  تہِ؟ تہٕ  تِمَو  اوس  (سورُے  کینہہ)  پۆرمُت  یہِ  تَتھ  منٛز  (لیٚکِھتھ)  اوس؟  تہٕ  ٲخرتُک  گرٕ  چُھ  تِمن  لُکن  خٲطرٕ  بہتر  یِم  پرہیزگٲری  چِھ  پانناوان،  کیا  تۆہۍ  چِھو  نا  سمجھان؟"
  },
  {
    "verse_id": 170,
    "translation": "تہٕ  یِم  لُکھ  (اللہ  تعالیٰ  سٕنٛز)  کتابِ  چیٖرٕ  چِھ  رٹان  تہٕ  نماز  چِھ  (پابندی  سان)  قٲیِم  تھاوان  (تیٚلہِ)  چِھنہٕ  بے  شک  أسۍ  اصلاح  کرن  والیٚن  ہُنٛد  اجر  ضایع  کران۔"
  },
  {
    "verse_id": 171,
    "translation": "تہٕ  (سُہ  وقت  کٔرِو  یاد)  ییٚلہِ  اَسہِ  تِمن  پیٚٹھ  پہاڑ  کۆر  (تِتھہٕ  پٲٹھۍ)  بلندزنتہٕ  سُہ  (اکھ)  سایبان  آسِہے  تہٕ  تِمَو  لوگ  (یہِ)  گمان  کرُن  زِ  تِمن  پیٚٹھ  چُھ  (سُہ)  پیٚنہٕ  وول۔  (پتہٕ  فرموو  اَسہِ  تِمن،کھۆژِو  مَہ  بلکہ)  تھٲوِو  تۆہۍ  تَتھ  (کتابِہ)  مضبوطی  سان  (عملی  طور)  تھپھ  کٔرِتھ  یۅسہٕ  اَسہِ  تۅہیہِ  عطا  چھے٘  کٔرمٕژ  تہٕ  تِم  (احکام)  تھٲوِو  (وارٕپٲٹھۍ)  یاد  یِم  اَتھ  منٛز  (درج)  چِھ  تاکہ  تۆہۍ  بٔچِو  (عذاب  نِشہِ)۔"
  },
  {
    "verse_id": 172,
    "translation": "تہٕ  (یادکٔرِو!)  ییٚلہِ  تُہٕنٛدۍ  ربّن  اولادِ  آدم  سٕندیٚو  پشتو  نِشہِ  تِہُنٛد  نسل  کۆڈ  تہٕ  تِم  بنٲوِن  تِہِندِنٕے  نفسن  پیٚٹھ  گواہ  (تہٕ  فرمووُنٛ)،  کیا  بہٕ  چُھسنا  تُہُنٛد  ربّ؟  تِمَو  (سارِوٕے)  وۆنٛ،  کیازِ  نہٕ  (ژٕے  چُھکھ  سو  ن  ربّ)،  أسۍ  چِھ  گوٲہی  دِوان  تاکہ  قیامت  کہ  دۅہ  ؤنِو (نہٕ) زِ  أسۍ  ٲسۍ  اَمہِ  عہدٕ  نِشہِ  بے  خبر۔"
  },
  {
    "verse_id": 173,
    "translation": "یا  (گۆژھ  نہٕ  یہِ  سَپدُن  زِ)  تۆہۍ  لٲگِو  وَنُن  زِ  شرک  اوس  سانیو  جدَواجدادو  گۅڈٕ  کۆرمُت  تہٕ  أسۍ  ٲسۍ  تِمن  پتہٕ  (تِہِندۍ)  اولاد  (یعنی  أسۍ  چِھنہٕ  مجرم  بلکہ  چِھ  اصلی  مجرم  تِم)  تیٚلہِ  کرکھاتَمہِ  (گناہ)  کِنۍ  اَسہِ  ہلاک  یُس  اہلِ  بٲطلو  انجام  اوس  دِیُتمُت۔"
  },
  {
    "verse_id": 174,
    "translation": "تہٕ  یِتھے  پٲٹھۍ  چِھ  أسۍ  آیات  تفصیل  سان  بیان  کران  تاکہ  تِم  پھیرن  (حقس  کُن)۔"
  },
  {
    "verse_id": 175,
    "translation": "تہٕ  تۆہۍ  بوزنٲوِیوٗکھ  یِم  تس  شخصہٕ  سُنٛد  قصہٕ  (تہِ)  ییٚمِس  اَسہِ  پننہِ  نشٲنیہِ  دِژٕ  پتہٕ  دۯاو  سُہ  تِمن  (ہٕنٛدِ  علمہٕ  تہٕ  نصیحت)  نِشہِ  تہٕ  شیطان  لۆگ  تس  پتہٕ  لہٰذا  سپُد  سُہ  گمراہَو  منٛزٕ۔"
  },
  {
    "verse_id": 176,
    "translation": "تہٕ  ہرگاہ  أسۍ  ییٚژٕھہ  ہَو  تیٚلہِ  کرہون  سُہ  تِمن  (آیاتن  ہٕنٛدِ  علمہٕ  تہٕ  عملہِ)  ہٕندِ  ذریعہ  بلندمگر  سُہ  گۆو  (خۅد)  زمینی  دُنیا  ہس  (یعنی  پستی)  کُن  رٲغب  تہٕ  بنیاو  پننہِ  خوٲہشہِ  ہُنٛد  پٲرو  کار،لہٰذا  چھے٘  (وۅنۍ)  تٔمۍ  سٕنز  مثال  تس  ہوٗنۍسٕنز  ہِش  مثال  زِ  اگر  ژٕ  تس  پیٚٹھ  سختی  کرکھ  تیٚلہِ  کڑِ  سُہ  پنٕنۍ  زیٚونیٚبریا  تۯاوہن  ژٕ  سُہ  یَلہٕ  (توتہِ)  تھاوِ  زیٚو  نیٚبرٕے۔  یہِ  چھے٘  تِتھیٚن  لُکن  ہٕنز  مثال  یِمَو  سانیٚن  آیاتن  انکار  کۆر،  لہٰذا  کٔرِو  تۆہۍ  یِم  واقعات  (لُکن  نِشہِ)  بیان  تاکہ  تِم  کرن  غوروفکر۔"
  },
  {
    "verse_id": 177,
    "translation": "مثالہِ  ہٕنٛدِ  لحاظہٕ  چُھ  سُہ  قوم  سیٚٹھہٕے  خراب  یِمَو  سانیٚن  آیاتن  انکار  کۆر  تہٕ  (درحقیقت)  روٗدۍ  تِم  پننیٚن  نٕے  نفسن  پیٚٹھ  ظلم  کران۔"
  },
  {
    "verse_id": 178,
    "translation": "ییٚمِس  اللہ  تعالیٰ  ہدایت  چُھ  فرماوان  دراصل  چُھ  سُے  ہدایت  لبن  وول  تہٕ  یَس  سُہ  گمراہ  چُھ  ٹھہراوان  تیٚلہِ  چِھ  تِمَے  لُکھ  خسارٕہ  تُلن  وٲلۍ۔"
  },
  {
    "verse_id": 179,
    "translation": "تہٕ  بے  شک  کٔرۍ  اَسہِ  جہنم  خٲطرٕ  جِنو  تہٕ  انسانَو  منٛزٕ  واریاہ  (افراد)  پٲدٕ  تِم  چِھ  دل  (تہٕ  دماغ)  تھاوان  (مگر)  تِم  ہیٚکن  نہٕ  تِمَو  سٍتۍ  (حق)  سمجھِتھ  تہٕ  تِمن  چھے٘  أچھ  (مگر)  تِم  ہیٚکن  نہٕ  تِمَو  سٍتۍ  (حق)  وُچِھتھ  تہٕ  تِمن  چِھ  کن  (تہِ  مگر)  تِم  ہیٚکن  نہٕ  تِمَو  سٍتۍ  (حق)  بوٗزِتھ،تِم  لُکھ  چِھ  چارواین  ہٕنٛدۍ  پٲٹھۍ  بلکہ  (تِمَو  کھۅتہٕ  تہِ)  زیادٕہ  گمراہ،  تِمَے  لُکھ  چِھ  غٲفل۔"
  },
  {
    "verse_id": 180,
    "translation": "تہٕ  اللہ  تعالیٰ  سٕندی  خٲطرٕ  چِھ  رٕتۍرٕتۍ  ناو  لہٰذا  ٲسِوتَس  یِمَو  ناوَو  سٍتۍ  نادلایان  تہٕ  تِتھۍ  لُکھ  ترٲوِیوٗکھ  یِم  تٔمۍ  سٕندیٚن  ناوَن  منٛز  حق  نِشہِ  اِنحراف  چِھ  کران،عنقریب  یِیہِ  تِمن،  تِمن  (بد  عملن)  ہُند  سزا  دِنہٕ  یُہُنٛد  تِم  اَتُر  چِھ  کران۔"
  },
  {
    "verse_id": 181,
    "translation": "تہٕ  یِم  اَسہِ  پٲدٕ  چِھ  کٔرِمٕتۍ  تِمَو  منٛزٕ  چھے٘  اَکھ  جماعت  (تِتھیٚن  لُکن  ہٕنز  تہِ)  یِم  حق  چہ  کتھہِ  ہُنٛد  ہدایت  چِھ  کران  تہٕ  أتھۍ  سٍتۍ  چِھ  عدلس  پیٚٹھ  بنیمٕتۍ  فٲصلہٕ  کران۔"
  },
  {
    "verse_id": 182,
    "translation": "تہٕ  یِمَو  لُکو  سانیٚن  آیاتن  انکار  چُھ  کۆرمُت  أسۍ  نِموکھ  عنقریب  تِم  وارٕ  وارٕ  ہلاکتس  کُن  تَمہِ  طریقہٕ  زِ  تِمن  لگہِ  نہٕ  پے  تہِ۔"
  },
  {
    "verse_id": 183,
    "translation": "تہٕ  بہٕ  چُھس  تِمن  مہلت  دِوان،  بے  شک  چھے٘  میٲنۍ  تھپھ  سیٚٹھاہ  مضبوط۔"
  },
  {
    "verse_id": 184,
    "translation": "کیا  تِمَو  کۆرنا  غور  زِتِمن  (پننہِ)  صحبتک  شرف  عطا  کرن  وٲلِس  (رسول  صلی  اللہ  علیہ  وسلمس)  چُھنہٕ  جنونس  سٍتۍ  کانٛہہ  واٹھ  تِم  چِھ  (نافرمانن)  صرف  واضح  پٲٹھۍ  کھۅژناون  وٲلۍ۔"
  },
  {
    "verse_id": 185,
    "translation": "کیا  تِمَو  ترٲونا  آسمانن  ہنٛدس  تہٕ  زمین  کِس  بادشاہتس  منٛز  تہٕ  (تِمَوعلاوٕہ)  یُس  کانٛہہ  چیز  تہِ  اللہ  تعالیٰ  ہن  پٲدٕ  کۆر  (تَتھ  پیٚٹھ)  نظربییہ  اَتھ  پیٚٹھ  زِ  کیا  عجب  چُھ  تِہُنٛد  (موتُک)  وقت  آسہِ  نکھہٕ  ووتمُت،  اَمہِ  پتہٕ  کتھ  کتھہِ  پیٚٹھ  اَنن  وۅنۍ  تِم  ایمان۔"
  },
  {
    "verse_id": 186,
    "translation": "ییٚمِس  اللہ  تعالیٰ  وَتہِ  ڈالہِ  پتہٕ  چُھنہٕ  تس  خٲطرٕ  (کانٛہہ)  وَتھ  ہاون  وول،  تہٕ  سُہ  چُھ  تِمن  تِہِنزِ  سرکشی  منٛز  یَلہٕ  ترٲوِتھ  تھاوان  تاکہ (مزید) روزن  وَتہِ  ڈلان۔"
  },
  {
    "verse_id": 187,
    "translation": "یِم  (کفار)  چِھو  تۅہیہِ  قیامتس  متعلق  پٕۯژھان  زِ  تَمہِ  کہ  قٲیِم  سپدنُک  وقت  کرچُھ؟  فرمٲوِیوٗکھ  زِ  تَمِیُک  علم  چُھ  صرف  میٲنِس  ربّس  نِشہِ،تَتھ  کرِ  نہٕ  پننِس  (مقرر)  وقتس  پیٚٹھ  تس  (اللہ  تعالیٰ  ہس)  وَرٲے  کانٛہہ  ظٲہر۔  سۅ  چھے٘  آسمانن  تہٕ  زمینس  (منٛزروزن  والیٚن)  پیٚٹھ  (مشکلاتن  تہٕ  تکلیفن  ہٕنٛدِ  خوف  کہ  بٲعث)  گۆب  (باسان)۔  سۅ  یِیہِ  تۅہیہِ  پیٚٹھ  اچانک  (حٲدثٲتی  طور)،  یِم  لُکھ  چِھو  تۅہیہِ  (تِتھہٕ  پٲٹھۍ)  سوال  کران  زنتہٕ  تۆہۍتَمہِ  کِس  ژھانڈنس  منٛز  چِھو  لٔگِتھ،  فرمٲوِو  زِ  تَمِیُک  علم  چُھ  محض  اللہ  تعالیٰ  ہس  نِشہِ  مگر  اکثر  لُکھ  چِھنہٕ  (اَتھ  حقیقتس)  زانان۔"
  },
  {
    "verse_id": 188,
    "translation": "تۆہۍفرمٲوِو  (تِمن  یِتہِ)  زِبہٕ  چُھس  نہٕ  پننہِ  ذات  خٲطرٕ  کُنہِ  نفعُک  تہٕ  نقصانُک  پانہٕ  مٲلک  مگر  (یہِ  زِ)  یوٗتاہ  اللہ  تعالیٰ  ہن  یۆژھ،  تہٕ  (یِتھے  پٲٹھۍاللہ  تعالیٰ  سٕنٛزِ  عطٲیی  وَرٲے)  اگر  بہٕ  پانہ  زانن  آسہا  تیٚلہِ  کرٕ  ہا  بہٕ  خۅد  پانہٕ  واریاہ  رٕژر  (تہٕ  فتوحات)  حٲصل  تہٕ  مے٘  واتہِ  ہے  نہٕ  (کُنہِ  موقعس  پیٚٹھ)  کانٛہہ  سختی  (تہٕ  نَہ  کانٛہہ  تکلیف)  بہٕ  چُھس  (پننہِ  رسالت  کہ  منصب  کِنۍ)  فقط  کھۅژناون  وول  تہٕ  خوش  خبر  دِنہٕ  وول  تِمن  لُکن  یِم  ایمان  چِھ  تھاوان۔ ﴿ڈر  تہٕ  خۅشی  ہٕنزٕ  خبرٕ  تہِ  چھےٚ  غیب  چیٚو  کتھو  منٛزٕ  یمن  پیٚٹھ  اللہ  تعالیٰ  پننس  نبی  یس  صلی  اللہ  علیہ  وسلمس  مطلع  چُھ  فرماوان  تکیٚازِ  اللہ  تعالیٰ  سٕندِ  طرفہ  غیبٕچ  خبرمیلنہ  ورٲے  نہ  چھےٚ  نبوت  تہٕ  رسالت  متحقق﴿صحیح﴾  آسان  تہٕ  نہ  ہیٚکہ  یہِ  فریضہ  ادا  سپدِتھ،  امہ  موجوب  چُھ  رسول  صلی  اللہ  علیہ  وسلمن  ہٕندس  شانس  منٛز  فرماونہ  آمُت،  وَ  مَا  ھُوَ  عَلَی  اَلغَیبِ  بِضَنِینَ  ﴿التکویر،  24،81﴾  ﴿تہٕ  یہِ  نبی  چُھنہ  غیب  وننس  منٛز  ہرگز  تہِ  بخُل  کران﴾۔  امہِ  قرٲنی  ارشادٕ  مطابق  ہیٚکہ  غیب  وننس  منٛز  بخیل  نہ  آسُن  تیٚلی  ممکن  ٲستھ  اگر  بٲری  تعالیٰ  ہن  کمال  فراوٲنی  سان  حضور  نبی  اکرم  صلی  اللہ  علیہ  وسلمن  علوم  تہٕ  غین  چیٚن  خبرن  پیٚٹھ  اطلاع  آسہِ  فرمومُت۔  وۅنۍ  ہرگاہ  گۅڈے  آسہِ  نہ  علم  غیب  عطا  کرنے  آمُتتیٚلہ  کیٚاہ  چُھ  حضور  نبی  اکرم  صلی  اللہ  علیہ  وسلمن  ہُند  غیب  ونُن  تہٕ  اتھ  پیٚٹھ  پتہٕ  بخیل  نہ  آسنُک  مطلب؟  لہٰذا  سپُد  معلوم  زِ  حضور  نبی  اکرم  صلی  اللہ  علیہ  وسلمن  ہٕندس  مطلع  علی  الغیب  آسنس  چُھنہ  قطعاً  انکار  بلکہ  چُھ  نفع  نۅقصانس  پیٚٹھ  خۅد  قٲدرو  مٲلک  آسنس  تہٕ  بالذات  عالم  الغیب  آسنس  انکارتِکیٚازِ  یہِ  شان  چھےٚ  صرف  اللہ  تعالیٰ  سٕنز۔﴾"
  },
  {
    "verse_id": 189,
    "translation": "تہٕ  سُے  چُھ  (اللہ)  ییٚمۍ  تۆہۍ  اکہِ  نفس  نِشہِ  پٲدٕ  کٔرۍنَو  تہٕ  تمۍ  سےٕ  منٛزٕ  کۆرُ  ن  تمۍ  سُند  جورٕ  پٲدٕ  تاکہ  سُہ  کرِ  تس  نِشہِ  سکون  حٲصل  پتہٕ  ییٚلہِ  مردن  تس  (زنانہِ)  وُرُن  کۆر  پتہٕ  سپٕز  سۅ  اَکہِ  خفیف  (لۅتہِ)  بارٕ  سٍتۍ  حٲمِلہٕ  پتہٕ  روٗز  سۅ  یہِ  ہیٚتھ  پھیران  پکان  پتہٕ  ییٚلہِ  سۅ  گۅبییہِ  پتہٕ  کۆر  دۅشوٕیَو  پننِس  ربّس،اللہ  تعالیٰ  ہس  دعا  زِ  اگر  ژٕ  اَسہِ  رُت  صحت  مند  شُر  عطا  کرکھ  تیٚلہِ  آسو  أسۍ  ضرور  شکر  گزارو  منٛزٕ۔"
  },
  {
    "verse_id": 190,
    "translation": "پتہٕ  ییٚلہِ  تٔمۍ  تِمن  صحت  مند  شُر  عطا  کۆر،پتہٕ  لوگ  دۅشوٕیَو  تٔمِس  (شُرِس)  منٛز  یُس  تِمن  عطا  اوس  کرنہٕ  آمُت  تس  خٲطرٕ  شریک  ٹٔھہراوُن  مگرچُھ  اللہ  تعالیٰ  تِہِندِ  شریک  بناونہٕ  نِشہِ  بلند  تہٕ  برتر۔"
  },
  {
    "verse_id": 191,
    "translation": "کیا  تِم  چھا  تِتھیٚن  بناوان  شریک  یِم  نہٕ  کُنہِ  چیزس  پٲدٕ  ہیٚکن  کٔرِتھ  تہٕ  تِم  چِھ  (پانہٕ)  پٲدٕ  کرنہٕ  آمٕتۍ۔"
  },
  {
    "verse_id": 192,
    "translation": "تہٕ  نَہ  چِھ  تم  یِمن  (مشرکن)  مددکرنُک  طاقت  تھاوان  تہٕ  نَہ  ہیٚکن  پٲنۍ  پان  سٕے  مدد  کٔرِتھ۔"
  },
  {
    "verse_id": 193,
    "translation": "تہٕ  اگر  تۆہۍ  تِمن  (راہِ)  ہدایتس  کُن  ناد  دِیِو  تیٚلہِ  کرن  نہٕ  تُہٕنز  پٲروی۔  تُہٕندِخٲطرٕ  چھے٘  ہِشی  کتھا  خواہ  تۆہۍ  تِمن  (حقس  تہٕ  ہدایتس  کُن)  ناددِی  تَو  یا  روٗزِتَو  تۆہۍ  خاموش۔"
  },
  {
    "verse_id": 194,
    "translation": "بے  شک  یِمن  (پۅتلیٚن)  ہٕنز  تۆہۍ  اللہ  تعالیٰ  ہس  وَرٲے  عبادت  چِھو  کران  تِم  تہِ  چِھ  تُہٕندی  پٲٹھۍ  (اللہ  تعالیٰ  سٕنٛدۍ)  مملوک  (ملکیت)،  پتہٕ  ییٚلہِ  تۆہۍ  تِمن  ناد  لٲیِو  تیٚلہِ  پَزِ  تِمن  تۅہیہِ  جواب  دِیُن  اگرتۆہۍ  (تِمن  معبود  بناونس  منٛز)  پٔزۍیٲرۍ  چِھو۔"
  },
  {
    "verse_id": 195,
    "translation": "کیا  تِمن  چھا  کھۅر  یِمَو  سٍتۍ  تِم  پٔکِتھ  ہیٚکن،یا  تِمن  چھا  اَتھہٕ  یِمَو  سٍتۍ  تِم  تھپھ  ہیٚکن  کٔرِتھ،  یا  تِمن  چھا  أچھ  یِمَو  سٍتۍ  تِم  وُچِھتھ  ہیٚکن  یا  تِمن  چھا  کن  یِمَو  سٍتۍ  تِم  بوٗزِتھ  ہیٚکن؟  تۆہۍ  فرمٲوِو،  (اے  کٲفرو!)  تۆہۍ  أنِیوٗکھ  پنٕنۍ  (بٲطل)  شریک  (میانہِ  ہلاکت  خٲطرٕ)  بُلٲوِتھ  پتہٕ  چلٲوِو  مے٘  پیٚٹھ  (پَنُن)  داو  تہٕ  مے٘  مَہ  دِیِو  کانٛہہ  مہلت۔"
  },
  {
    "verse_id": 196,
    "translation": "بے  شک  چُھ  میون  مددگاراللہ  تعالیٰ  ییٚمۍ  کتاب  چھے٘  نٲزل  کٔرمٕژ  تہٕ  سُے  چُھ  صالحینن  ہٕنز  تہِ  ولایت  تہٕ  حمایت  فرماوان۔"
  },
  {
    "verse_id": 197,
    "translation": "تہٕ  یِمن  (پۅتلیٚن)  ہٕنز  پوٗزا  تۆہۍ  تس  وَرٲے  چِھو  کران  تِمن  چُھنہٕ  تۅہیہِ  مددکرنُک  کانٛہہ  طاقت  تہٕ  نَہ  ہیٚکن  تِم  پننِس  پانسٕے  مدد  کٔرِتھ۔"
  },
  {
    "verse_id": 198,
    "translation": "تہٕ  ہرگاہ  تۆہۍ  تِمن  ہدایتس  کُن  ناد  دِیِو  تِم  ہیٚکن  نہٕ  بوٗزِتھ  (تہِ)،  تہٕ  تۆہۍ  چِھو  تِم  (پۅتٕلۍ)  وُچھان  (تِم  چِھ  تِتھہٕ  پٲٹھۍ  گرنہٕ  آمٕتۍ)  زِ  تۅہیہِ  کُن  چِھ  وُچھان  حالانکہ  چِھنہٕ  تِم  (کِہِنۍ)  وُچھان۔"
  },
  {
    "verse_id": 199,
    "translation": "(اے  حبیبِ  مکّرم!)  تۆہۍ  ٲسِو  درگُزرکران،  تہٕ  رٕژرُک  روٗزِو  حکم  دِوان  تہٕ  جٲہلو  نِشہِ  روٗزِو  لۆب۔"
  },
  {
    "verse_id": 200,
    "translation": "تہٕ  (اے  انسان!)  ہرگاہ  ژے٘  شیطان  سٕنٛدِ  طرفہٕ  کانٛہہ  وسوسہٕ  (یِمن  کتھن  خلاف)  وۅتلٲوی  تیٚلہِ  آس  اللہ  تعالیٰ  ہس  پناہ  منگان،بے  شک  چُھ  سُہ  بوزن  وول،  زانن  وول۔"
  },
  {
    "verse_id": 201,
    "translation": "بے  شک  یِمَو  لُکو  پرہیزگٲری  اختیار  چھے٘  کٔرمٕژ،  ییٚلہِ  تِمن  شیطان  سٕنٛدِ  طرفہٕ  کانٛہہ  خیال  تہِ  زیر  چھ  دوان  (تیٚلہِ)  چِھ  (تِم  اللہ  تعالیٰ  سُنٛد  امرونہی  تہٕ  شیطان  سُنٛدفریب  تہٕ  عداوت)  یاد  کرُن  لاگان  پتہٕ  چھے٘  تَمی  وقتہٕ  تِہٕنزٕ  (بصیرت  چہ)  أچھ  یَلہٕ  گژھان۔"
  },
  {
    "verse_id": 202,
    "translation": "تہٕ  (یم)  یِمن  شیطانن  ہٕنٛدۍ  بٲے  (چِھ  تِم)  چھ  یمن  (پننہِ  وسوسہٕ  اندٲزی  ہٕنٛدِ  ذریعہ)  گمرٲہی  کُنُے  لمان  روزان  پتہٕ  چِھنہٕ  اَتھ  (فتنہ  تلنس  تہٕ  ہلاکت  کرنس)  منٛز  کانٛہہ  کوتٲہی  کران۔"
  },
  {
    "verse_id": 203,
    "translation": "تہٕ  ییٚلہِ  تۆہۍ  تِمن  نِشہِ  کانٛہہ  نشٲنی  چِھو  نہٕ  اَنان  تِم  چِھ  (تیٚلہِ)  ونان  زِ  تۅہی  کیازِ  چھو  نہٕ  یہِ  پننہِ  طرفہٕ  وضع  کٔرِتھ  انان؟  فرماوِو،  بہٕ  چُھس  محض  تَمہِ  (حکمٕچ)  پٲروی  کران  یُس  میٲنِس  ربّ  سٕنٛدِ  طرفہٕ  مے٘  کُن  وحی  چُھ  یِوان  کرنہٕ  یہِ  (قرآن)  چُھ  تُہٕندِس  ربّ  سٕنٛدِ  طرفہٕ  قطعی  دلیل  (ہُنٛد  مجموعہ)  بیٚیہِ  چُھ  ہدایت  تہٕ  رحمت  تِمن  لُکن  خٲطرٕ  یِم  ایمان  چِھ  انان۔"
  },
  {
    "verse_id": 204,
    "translation": "تہٕ  ییٚلہِ  قرآن  پرنہٕ  آسہِ  یِوان  تیٚلہِ  ٲسِو  سُہ  توجہ  سان  بوزان  بیٚیہِ  ٲسِو  خاموش  روزان  تاکہ  تۅہیہِ  پیٚٹھ  یِیہِ  رحم  کرنہٕ۔"
  },
  {
    "verse_id": 205,
    "translation": "تہٕ  پننِس  ربّ  سٕنز  ٲسِو  پننِس  دِلس  منٛز  ذکر  کران  عٲجزی  تہٕ  زٲری  بیٚیہِ  خوف  تہٕ  خستگی  سان  تہٕ  درمیانہٕ  آوازِ  سٍتۍ  ناد  لٲیِتھ  تہِ،  صبحس  تہٕ  شامس  (تھٲوِو  یادِ  حق  جٲری)  تہٕ  غٲفلو  منٛزٕ  مَہ  بٔنوِ۔"
  },
  {
    "verse_id": 206,
    "translation": "بے  شک  یِم  (ملایکہ  مقربین)  تُہٕندِس  ربّ  سٕندِس  دربارس  منٛز  چِھ  تِم  چِھنہٕ  (زانٛہہ  تہِ)  تٔمۍ  سٕندِ  عبادت  نِشہِ  کلہٕ  پھِران  تہٕ  (پۯتھ  ساعتہ)  چِھ  تٔمۍ  سٕنز  تسبیح  کران  روزان  تہٕ  تٔمۍ  سٕنزِ  بارگاہِ  منٛز  چِھ  سجدس  اَندرروزان۔"
  }
]